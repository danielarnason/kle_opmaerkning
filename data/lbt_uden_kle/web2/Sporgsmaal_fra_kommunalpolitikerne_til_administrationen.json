{"classes":[{"id":"","title":""}],"title":"Sp\u00f8rgsm\u00e5l fra kommunalpolitikerne til administrationen","text":"Sofia Osmani (C), 29.4.2013 1. Hvad har Dyrehaveg\u00e5rdsagen samlet kostet kommunen fra budgetvedtagelsen i 2011 til nu? (forvaltningens tid, ekstraordin\u00e6rem\u00f8der, ekstern r\u00e5dgivning, advokatomkostninger mm.) 2. Er det korrekt at kommunen har opk\u00f8bt betalingsrettigheder og s\u00f8gt st\u00f8tte? 3. Hvis ja, hvad har det kostet (r\u00e5dgivning og k\u00f8b af rettigheder) og hvad sker der med rettighederne i disse tre scenarier: 3a) Hvis ikke kommunen f\u00e5r adkomst til ejendommen 1. maj? 3b) Hvis der g\u00e5r flere \u00e5r inden kommunen f\u00e5r r\u00e5deret? 3c) Hvis en ny forpagter kommer ind f.eks. 1. juni 2013, hvad vil der s\u00e5 ske med EU rettighederne, og den st\u00f8tte som kommunen har s\u00f8gt - i s\u00e5 fald istedet for ny forpagter? (udbetales den til kommunne, som s\u00e5 skal videregive den til Valentin og hvad med \u00e5ret efter osv.? 4. Har forvaltningen adspurgt nuv\u00e6rende forpagter om mulighed for at erhverve betalingsrettighederne og evt. overdrage ans\u00f8gning om st\u00f8tte for indev\u00e6rende \u00e5r? 5. Hvorfor har kommunen oplyst hesteejerne om, at de er p\u00e5 t\u00e5lt ophold efter 1. maj, n\u00e5r Borgmesteren og flertallet tidligere har lovet, at ingen heste ville st\u00e5 uden tag over hovedet og at kommunen midlertidigt ville overtage kontrakterne i s\u00e5dan et tilf\u00e6lde, f.eks. som aftalt ved forpagtningsskifte og tilmed sikre genhusning indtil staldene var opgraderet til 2020 standard, hvorefter kontrakterne ville overg\u00e5 til dennye forpagter? 6. S\u00e5fremt nuv\u00e6rende forpagter ikke fraflytter 1. maj med henvisning til verserende retssag, . . . . Hvorfor giver kommunen med dens skrivelse til hesteejerne det indtryk, at deres ophold p\u00e5 g\u00e5rden er et anliggende mellem kommunen og hesteejerne, n\u00e5r det alene er et anliggende mellem forpagter og hesteejerne, mens kommune i den givne situation alene har et udest\u00e5ende med forpagter? 7. I forl\u00e6ngelse af sp\u00f8rgsm\u00e5l 6, p\u00e5 hvilket retsgrundlag kan kommunen s\u00e5 opsige nogle kontrakter, som kommunen ikker er part i, idet de alene er et mellemv\u00e6rende mellem forpagter og hesteejere? 8. Har forvaltningen indkaldt rideklubber, staldbestyrelser eller hesteejere til et informationsm\u00f8de eller p\u00e5 anden m\u00e5de oplyst dem om situationen forud for eller umiddelbart efter det udsendte brev? 9. Finder forvaltningen, at det udsendte brev og dialogen med hesteejerne i forbindelse med forpagterskiftet 1. maj, er udtryk for god og tydelig kommunikation, der sikrer at misforst\u00e5elser ang\u00e5ende den kommende situation undg\u00e5s? 10. Jeg er blevet gjort bekendt med at der er flere hesteejere, der ved telefonisk henvendelse til forvaltningen bl.a har f\u00e5et oplyst, at man kan forts\u00e6tte med at betale leje til Jens, men at kommunen helst ser at hesteejerne ikke g\u00f8r det, for s\u00e5 vil Jens Drejer mangle penge . Hvordan kan det v\u00e6re at kommunen r\u00e5dgiver p\u00e5 denne m\u00e5de? 11. Har lejerne af boligerne f\u00e5et et tilsvarende brev fra kommunen og hvis ikke hvad har de s\u00e5 f\u00e5et af skrivelser? Svar pr. 30. april 2013: 1. Der er ikke l\u00f8bende foretaget en opg\u00f8relse af forvaltningens tidsforbrug samt udgifter til m\u00f8devirksomhed etc. afledt af sagen, hvorfor der ikke umiddelbart er muligt at opg\u00f8re omkostningerne angivet ved et pengebel\u00f8b. I forhold til andre udlejningssager er det samlede tidsforbrug dog efter forvaltningens opfattelse relativt markant, jf. herved Simon Pihl S\u00f8rensens bem\u00e6rkning herom allerede den 27. november 2012 i e-mail til forvaltningen og \u00f8konomiudvalgets medlemmer. For s\u00e5 vidt ang\u00e5r omkostningerne til advokat er det - jf. andetsteds p\u00e5 POL WEB - p\u00e5 foresp\u00f8rgsel fra Henrik Brade Johansen den 25. marts oplyst af forvaltningen, at udgift til advokatfirmaet Gorrissen Federspiel, der blev benyttet frem til \u00f8konomiudvalgets m\u00f8de den 22. januar 2013, hvor forvaltningen fik udtalt kritik af forvaltningen, havde kostet kr. 162.000, og at udgiften til advokatfirmaet Bech Bruun, som er anvendt siden 22. januar 2013, frem til og med februar m\u00e5ned havde kostet kr. 180.000. For marts m\u00e5ned 2013 har udgiften til sidstn\u00e6vnte advokatfirma v\u00e6ret kr. 275.000. 2. Det kan bekr\u00e6ftes, at kommunen har opk\u00f8bt betalingsrettigheder og s\u00f8gt st\u00f8tte hos NaturErhvervsstyrelsen, jf. herved \u00f8konomiudvalgsm\u00f8derne 13. december 2012 og 22. januar 2013, jf. bl.a. materiale til den politiske behandling den 22. januar 2013, hvor det bl.a. er oplyst, at erhvervelse heraf af forvaltningen blev ansl\u00e5et til at kunne koste i st\u00f8rrelsesordenen kr. 40.000 - 200.000. 3. Den samlede anskaffelsessum har udgjort kr. 104.000. I relation til de n\u00e6vnte scenarier bem\u00e6rkes, at kommunen som n\u00e6vnt har ans\u00f8gt om st\u00f8tte. P\u00e5 indev\u00e6rende tidspunkt er det ikke muligt at oplyse, hvorledes ans\u00f8gningen vil blive im\u00f8dekommet. Erhvervelsen har under alle omst\u00e6ndigheder til form\u00e5l at undferst\u00f8tte den nye forpagters berettigede forventning om, at kommunen bestr\u00e6ber sig p\u00e5 at facilitere, at der kan hjemtages EU-st\u00f8tte eller anden statslig st\u00f8tte til landbrugsdrift, hvilket den foretagne erhvervelse har til form\u00e5l at skulle kunne underst\u00f8tte. 4. Forvaltningen har stedse fastholdt - hvilket er indg\u00e5et i materialet til brug ved den politiske behandling - at betalingsrettigheder tilknyttet Dyrehavegaard juridisk tilh\u00f8rer kommunen og overg\u00e5r til kommunenefter endt benyttelse af Jens Drejer Jensen ved oph\u00f8ret af forpagtningskontrakten og dennes fraflytning af Dyrehavegaard. Forvaltningen har i den forbindelse tilbudt at overtage rettighederne som led i kontraktens forl\u00e6ngelse frem til 1. maj 2013, jf. skrivelse fra forvaltningen til Jens Drejer Jensen. Jens drejer Jensen har imidlertid stedse \u00f8nsket at fastholde sit eget synspunkt om, at betalingsrettighederne alene tilh\u00f8rer ham. 5. Tilsagnet til hesteejerne i skrivelse af 19. april 2013 om, at de efter 1. maj 2013 kan forts\u00e6tte den hidtidige brug p\u00e5 et t\u00e5lt grundlag, skal forst\u00e5s i overensstemmelse med det ovenfor i svaret til Simon Pihl S\u00f8rensen anf\u00f8rte. Hesteejeres kontrakt med Jens Drejer Jensen om opstaldning etc. p\u00e5 Dyrehavegaard hviler efter den 1. maj 2013 p\u00e5 et - efter forvaltningens opfattelse - uretm\u00e6ssigt grundlag, og hestejerne har ingen aftale eller kontrakt med kommunen. Skrivelsen er s\u00e5ledes ment som en betryggelse af hesteejerne i overensstemmelse med det tidligere meddelte. 6. Sp\u00f8rgsm\u00e5let forekommer indholdsm\u00e6ssigt identisk med det ovenfor under besvarede sp\u00f8rgsm\u00e5l af 23. april 2013 fra Simon Pihl S\u00f8rensen, hvortil henvises. 7. Kommunen kan ikke opsige og har heller ikke opsagt kontrakterne med hesteejerne. Det er derimod forvaltningens opfattelse, at kontrakterne - der er betinget af Jens Drejer Jensens kontrakt - ligesom denne uden videre oph\u00f8rer pr. 1. maj 2013. Der henvises herom til svaret p\u00e5 det af Simon Pihl S\u00f8rensen den 23. april 2013 stillede sp\u00f8rgsm\u00e5l, og forvaltningen har tillige n\u00e6vnt dette forhold undervejs i forbindelse med materialet til brug ved den politiske behandling af sagen. For god ordens skyld bem\u00e6rkes, at Jens Drejer Jensen synes at dele forvaltningens opfattelse p\u00e5 dette punkt, jf. herved vedlagt skrivelse sendt af ham til hestejejerne\/brugerne p\u00e5 Dyrehavegaard f\u00e5 dage efter, at han over for kommunen i medf\u00f8r af allongen til forpagtningskontrakten havde forpligtet sig til at tilbage de de opsigelser, der af ham var blevet foretaget over for hesteejerne p\u00e5 et tidligere tidspunkt. 8. Der er blevet afholdt et m\u00f8de p\u00e5 r\u00e5dhuset den 1. oktober 2012 med repr\u00e6sentanter fra hesteejerne og med repr\u00e6sentanter fra kommunalbestyrelsen og forvaltningen. Forvaltningen har ikke derefter taget initiativ til kontakt med nogen af de ovenn\u00e6vnte forud for afsendelse af skrivelserne den 19. april 2013. Derimod er forvaltningen blevet kontaktet af flere hesteejere mv., der bekymrede sig om status, og hvad der fremadrettet kan forventes at ske. Forvaltningen har navnlig p\u00e5 det grundlag fundet det n\u00f8dvendigt at skrive ud som sket. Det kan i \u00f8vrigt oplyses, at kommunens advokat ved brev af 13. marts 2013 og efterf\u00f8lgende rykkere til Jens Drejer Jensens advokat har bedt om kopi af de g\u00e6ldende kontrakter med hesteejerne m.fl. uden at have modtaget oplysninger eller svar. 9. Forvaltningen har p\u00e5 det foreliggende grundlag ikke med st\u00f8rre sikkerhed end gjort kunnet redeg\u00f8re over for brugerne for, hvad der vil ske efter den 1. maj 2013. Dette skyldes f\u00f8rst og fremmest, at Jens Drejer Jensen og hans advokat - som n\u00e6vnt ovenfor - ikke har \u00f8nsket at bidrage med oplysninger eller g\u00e5 i dialog med kommunen og kommunens advokat. Dette har - ud over en beklagelig mangel p\u00e5 vished om, hvad der vil ske - tillige p\u00e5f\u00f8rt kommunen ganske betydelige omkostninger til forberedelse af flere alternative scenarier forud for den 1. maj 2013. 10. Forvaltningen kan umiddelbart ikke genkende den p\u00e5 tredje h\u00e5nd refererede beskrivelse. Men det er, som allerede n\u00e6vnt et faktum, at flere hesteejere har kontaktet kommunen med henblik p\u00e5 at s\u00f8ge r\u00e5d om, hvordan de skal forholde sig. Det er efter forvaltningens opfattelse ganske forst\u00e5eligt, at hesteejerne er r\u00e5dvilde og s\u00f8ger r\u00e5d, men forvaltningen har indtaget det generelle standpunkt, at kommunen ikke kan p\u00e5tage sig rollen som r\u00e5dgiver for hesteejerne i denne sag, der drejer sig om forskellige civilretlige aftaler, hvor henholdsvis kommunen og hesteejerne er part, og hvor kommunen i \u00f8vrigt ikke fuldt ud kender det aftalem\u00e6ssige grundlag for hesteejerne. Forvaltningen foresl\u00e5r derfor hesteejerne at s\u00f8ge egen r\u00e5dgiver - f\u00e6lles eller hver for sig. Derudover indskr\u00e6nker forvaltningen sig i dialogen med hesteejerne til at redeg\u00f8re for det faktuelle forl\u00f8b samt kommunens eget overordnede standpunkt, jf. ogs\u00e5 skrivelserne af 19. april 2013. 11. Det kan bekr\u00e6ftes, at fremlejetagerne af boligerne ogs\u00e5 har modtaget en informationsskrivelse fra kommunen, jf. vedh\u00e6ftede skrivelse af 19. april 2013 til fremlejetagerne . Dorete Dandanell (F), 25.4.2013: Jeg er blevet ringet op af en borger, der fort\u00e6ller, at Movia har \u00e6ndret k\u00f8replanerne i en lidt uheldig retning: Linie 170, der k\u00f8rer fra Lyngby forbi Sorgenfri station, har afgang om aftenem i minuttallet 58, samtidig med, at B-toget ankommer til Sorgenfri st. i minuttallet 58. Det g\u00f8r det umuligt at komme med bus fra Sorgenfri st til store dele af Virum og Sorgenfri om aftenen. Desuden har linie 191 sidste afgang fra Lyngby st 23.38, i n\u00f8jagtig samme minuttal, dvs. 23.39, som S-toget fra K\u00f8benhavn ankommer. Det betyder, at det er umuligt for bla. beboerne p\u00e5 det i forvejen afsides liggende Nybrog\u00e5rskollegium, at komme hjem med bus - medmindre de selvf\u00f8lgelig tager tidligere fra K\u00f8benhavn. Har vi nogen mulighed for at bede Movia rette op p\u00e5 disse uheldige sammenfald? Svar: P\u00e5 baggrund af din henvendelse har f ?orvaltningen ?kontaktet Trafikselskabet Movia. Movia er blevet forelagt de beskrevne problemer med k\u00f8replanerne for buslinje 170 og 191 i forhold til togenes k\u00f8replaner. Movia oplyser, at de har noteret sig kommunens \u00f8nske om bedre sammenh\u00e6ng mellem bus- og togk\u00f8replaner. De orienterer samtidig om, at de n\u00e6vnte bussers k\u00f8replaner bliver justeret den 11. august 2013, men p\u00e5 nuv\u00e6rende tidspunkt i k\u00f8replanprocessen kan Movia ikke oplyse, om justeringen l\u00f8ser kundens problem. Birgitte Hannibal har den 23-04-2013 spurgt om f\u00f8lgende: Efter indf\u00f8relse af tidlig SFO-start \u00f8nskes det oplyst hvor mange af kommunens folkeskoler, der f\u00f8rst opretter b\u00f8rnehaveklasserne i l\u00f8bet af eller efter sommerferien. Og ikke allerede i for\u00e5ret. Svar: Som det fremg\u00e5r af vedlagte bilag, er der ingen skoler i Lyngby-Taarb\u00e6k Kommune, der f\u00f8rst danner b\u00f8rnehaveklasser i l\u00f8bet af eller efter sommerferien Skole Tidspunkt for dannelse af b\u00f8rnehaveklasser Engelsborgskolen 12. april 2013 Fuglsangg\u00e5rdsskolen Medio juni 2013 Hummeltofteskolen Den 17. juni 2013 Kongevejens Skole Medio juni 2013 Lindeg\u00e5rdsskolen 1. april 2013 Lundtofte Skole Den 26. juni 2013 Taarb\u00e6k Skole Rullende skolestart Trong\u00e5rdsskolen Er dannet og udsendt til for\u00e6ldrene d. 25. april 2013 Virum Skole Medio juni Lone Schou-Hansen (A), har den 22.3.2013, spurgt om f\u00f8lgende: Jeg vil gerne have svar p\u00e5, hvor mange unge mennesker har fravalgt ungdomskolen, p.g.a at den nu ligger p\u00e5 2 adresser. Er der nogle kurser man har sk\u00e5ret ekstra meget ned p\u00e5, for at budgettet skal h\u00e6nge sammen. Sp\u00f8rgsm\u00e5let m\u00e5 offentligg\u00f8res. Svar: Antallet af tilmeldte ungdomsskole-elever de 3 sidste skole\u00e5r ser s\u00e5ledes ud: 2010\/11 - 1173 elever(tilmeldte cpr.nr.-elever) 2011\/12 - 957 elever(tilmeldte cpr.nr.-elever) 2012\/13 - 1127 elever(tilmeldte cpr.nr.-elever) Da branden var i sommeren 2011, kan man konkludere, at den i s\u00e6sonen 2011-12 kostede ca. 200 elever. I indev\u00e6rende s\u00e6son(2012-13) er ungdomsskolen tilbage p\u00e5 normalt elevniveau - dvs. over 1100 elever. Derudover har branden haft den konsekvens, at nogle f\u00e5 v\u00e6rkstedshold (is\u00e6r smykke-design madhold) har m\u00e5ttet gennemf\u00f8res p\u00e5 andre skoler, da de respektive v\u00e6rksteder ikke har kunnet genetableres i genhusningsplanen. Budgetm\u00e6sigt har branden ikke haft konsekvenser i forhold til evt. f\u00e6rre tilbud i Ungdomsskolen. Birgitte Hannibal har den 05-04-2013 spurgt om f\u00f8lgende: Hvor mange uorganiserede l\u00e6rere er der p\u00e5 Lyngby-Taarb\u00e6ks folkeskoler? Sp\u00f8rgsm\u00e5let m\u00e5 offentligg\u00f8res. Svar: Status lige nu er, at 31 m\u00e5nedsl\u00f8nnede l\u00e6rere ikke er omfattet af konflikten, da de har meddelt, at de ikke er medlem af LC\/DLF. Bem\u00e6rk, at tallet d\u00e6kker over m\u00e5nedsl\u00f8nnede l\u00e6rere. Timel\u00f8nnede l\u00e6rere, der ikke er org. i LC\/DLF er heller ikke omfattet af konflikten - men det er de fleste af dem ikke i forvejen, da de - som timel\u00f8nnede - bliver ringet efter, og hvis de ikke bliver ringet efter, s\u00e5 er de ikke ansat . Derfor er det ikke s\u00e5 interessant for de timel\u00f8nnede om de er org. eller ej. Dog: Hvis f.eks. en tj.mand eller en uorganiseret bliver syg, kan der tilkaldes en ikke-organiseret timel\u00f8nnet l\u00e6rer. Men jeg tror n\u00e6ppe, at det er noget, som man vil operere specielt meget med p\u00e5 skolerne. Derfor har vi valgt ikke at t\u00e6lle de uorganiserede timel\u00f8nnede l\u00e6rere med i tallet ovenfor. Vores tal for de timel\u00f8nnede er heller ikke fuldst\u00e6ndige, da de ikke har nogen interesse i at fort\u00e6lle os om deres org.forhold. De m\u00e5nedsl\u00f8nnede har en interese i at oplyse det - hvilket vi mener, at alle har gjort p\u00e5 nuv\u00e6rende tidspunkt. Jeg skal ogs\u00e5 sige, at der p.t. indl\u00f8ber meddelelser om ikke-organiserede, der melder sig ind i DLF - s\u00e5 vi har alts\u00e5 personer, der i starten af konflikten ikke var omfattet - men s\u00e5 bliver de det, n\u00e5r de har meldt sig ind. Konklusion: Tallet 31 er med forbehold for \u00e6ndringer Lone Schou-Hansen (A), 22.3.2013: Er det vi har besluttet p\u00e5 et udvalgsm\u00f8de om en socialr\u00e5dgiver til Lundtofte omr\u00e5det en gang om ugen til at starte med. Er vedkommende startet. Vi besluttede, at det skulle ske hurtigt. Det forlyder, at socialr\u00e5dgiveren skulle siddr fysisk p\u00e5 Lundtofte Skole, men der er forslag om, at placere socialr\u00e5dgiveren fysisk p\u00e5 ejendomskontoret i Lundtofteparken da dette giver en bedre kontakt til de unge i omr\u00e5det. Sp\u00f8rgsm\u00e5let m\u00e5 offentligg\u00f8res. Svar: I februar har der v\u00e6ret et opstartsm\u00f8de mellem repr\u00e6sentanter fra Center for Social Indsats, Lundtofte skole, klubberne og b\u00f8rnehuset. Form\u00e5let med opstartsm\u00f8det var, at f\u00e5 afstemt hvilke arbejdsopgaver omr\u00e5det forventede, at socialr\u00e5dgiverne skulle varetage, herunder afstemning af roller samt den fysiske placering. For samtlige parter var det vigtigt, at komme meningsfuldt og hensigtsm\u00e6ssigt i gang med opgaven, og det er efter \u00f8nske fra institutionerne i Lundtofteomr\u00e5det aftalt, at ordningen begynder den 11. april 2013. Socialr\u00e5dgiver i lokalomr\u00e5det Placering af en socialr\u00e5dgiver i lokaleomr\u00e5det kan giver nogle fordele, men kan ogs\u00e5 give nogle udfordringer, da der i henhold til Serviceloven og Barnets Reform skelnes mellem den generelle forebyggelse og myndighedsopgaverne. Serviceloven fastsl\u00e5r, at dagtilbud, skoler og klubber har ansvaret for den generelle forebyggelse, som skal fors\u00f8ges i f\u00f8rste omgang. Det er s\u00e5ledes vigtigt, at pointere, at det er daginstitutionen, skolen, klubben, der har ansvaret for at bringe sagen videre i systemet, hvis der er behov for det. Den generelle forebyggelse (Socialr\u00e5dgiveren har ikke den konkrete sag) Der kan gives generel r\u00e5dgivning og vejledning Der kan tilbydes konsultativ bistand Socialr\u00e5dgiveren kan forholde sig til en given problemstilling og give r\u00e5dgivning og vejledning Kan give r\u00e5dgivning og vejledning i om en bekymring kr\u00e6ver en underretning Informere om, hvad der b\u00f8r fremg\u00e5 af en underretning Kan v\u00e6re brobygger mellem systemerne om generelle problematikker Det er aftalt, at socialr\u00e5dgiveren fysisk skal placeres p\u00e5 Lundtofte skolen, da det er vurderingen, at dette giver den bedste tilgang. Socialr\u00e5dgiveren vil v\u00e6re p\u00e5 Lundtofteskolen en gang ugentligt, som er om onsdagen. Det er endvidere aftalt, at socialr\u00e5dgiveren l\u00f8bende vurderer henvendelser fra omr\u00e5dets repr\u00e6sentanter, s\u00e5 der p\u00e5 denne baggrund kan tages beslutning om en permanent ordning, hvor arbejdsopgaverne er tydeliggjort. Herudover vil der v\u00e6re et Temam\u00f8de : Det er endvidere aftalt, at en afdelingsleder i Center for Social Indsats p\u00e5 et m\u00f8de for henholdsvis personalet i daginstitutionerne, skolen og klubber i omr\u00e5det kan tilbyde information om: Center for Social Indsats organisering En generel introduktion til Servicelovens rammer Intentionerne i Barnets Reform Informere om Center for Social Indsats arbejde og muligheder for st\u00f8tte Informere om den tilbudsvifte der eksisterer i Lyngby-Taarb\u00e6k kommune Informere om snitfladerne mellem Center for Social Indsats og Center for Uddannelse og P\u00e6dagogik P\u00e5 grund af lockouten afventer det videre forl\u00f8b. Birgitte Hannibal (V), 21-03-2013 Er det almindelig praksis at Lyngby-Taarb\u00e6k kommune l\u00e5ner penge (til istands\u00e6ttelse) til lejer\/forpagter p\u00e5 kommunens erhvervslejem\u00e5l\/landejendomme? Hvor tit er det foreg\u00e5et? Har den praksis v\u00e6ret i Tilsynsr\u00e5det? Kontakt mig endelig hvis I har brug for afklarende sp\u00f8rgsm\u00e5l. Svar: Det er ikke ud fra retningslinierne for kommunens udlejnings- og bortforpagtningsvirksomhed praksis, at Lyngby-Taarb\u00e6k kommune kan l\u00e5ne penge (til istands\u00e6ttelse) til lejer\/forpagter p\u00e5 kommunens erhvervslejem\u00e5l\/landejendomme. Kommunen foretager s\u00e5ledes ikke udl\u00e5n af penge til lejere\/forpagtere i kommunens erhvervslejem\u00e5l\/landejendomme. (Derimod anvender kommunen i relation til udlejningsomr\u00e5det de almindelige regler for gennemf\u00f8relse af forbedringsarbejder der medf\u00f8rer lejeforh\u00f8jelse, jfr. reglerne i Erhvervslejelovens kapitel 6, hvorefter forbedringslejeforh\u00f8jelsen skal give udlejer en passende forrentning af den udgift der er afholdt til forbedringsarbejdet, d.v.s. anvendelse af den normale praksis for udlejere, hvorefter forbedringslejeforh\u00f8jelsen beregnes p\u00e5 grundlag af udgiften til forbedringsarbejdet incl. udgifter til tilsyn og administration, med fradrag af 1\/3 af udgiften som sparet vedligeholdelse , gange den aktuelle ydelse p\u00e5 et 20-\u00e5rigt fastforrenttet kreditforeningsl\u00e5n.) Der findes som undtagelse dog en aftale mellem kommunen og den hidtidige forpagter af Dyrehavegaard af 20 december 2002, if\u00f8lge hvilken det er aftalt, hvilke vedligeholdelsesarbejder, som udf\u00f8res og betales af forpagter, og hvilke vedligeholdelsesarbejder og forbedringsarbejder, der udf\u00f8res og betales af kommunen. P\u00e5 kommunens bortforpagtede landbrugsejendomme har det hidtil s\u00e5ledes kun v\u00e6ret vurderet gennem s\u00e5dan s\u00e6rlig aftale at gennemf\u00f8re s\u00e5danne forbedringsarbejder p\u00e5 Dyrehaveg\u00e5rd, hvor der har v\u00e6ret gennemf\u00f8rt forbedringsarbejder i 2006 og i 2011. I till\u00e6gsaftalen til forpagtningskontrakten for Dyrehaveg\u00e5rd, punkt 5, er defineret hvordan forbedringslejeforh\u00f8jelsen beregnes, d.v.s. den normale praksis for udlejere, hvorefter forbedringslejeforh\u00f8jelsen beregnes p\u00e5 grundlag af udgiften til forbedringsarbejdet incl. udgifter til tilsyn og administration, med fradrag af 1\/3 af udgiften som sparet vedligeholdelse , gange den aktuelle ydelse p\u00e5 et 20-\u00e5rigt fastforrenttet kreditforeningsl\u00e5n. For god ordens skyld bem\u00e6rkes, at der p\u00e5 R\u00e6veh\u00f8jg\u00e5rd i forbindelse med genudlejning af stalde m.v. i 2011 forinden gennemf\u00f8rt en r\u00e6kke forbedringsarbejder , men hvor forbedringslejen blev indregnet i den leje, som blev fastsat i forbindelse med genudlejningen. Birgitte Hannibal (V), 21-03-2013 Der eksisterer en till\u00e6gsaftale til forpagtningskontrakten vedr. vedligehold\/istands\u00e6ttelse for Dyrehaveg\u00e5rd, underskrevet af den forrige borgmester, Rolf Aagaard-Svendsen. Blev den aftale politisk godkendt? Og har den v\u00e6ret i Tilsynsr\u00e5det? Svar: Baggrunden for den s\u00e6rlige vedligeholdelsesaftale i relation til Dyrehavegaard-forpagtningen er, at kommunalbestyrelsen den 29. april 2002 tiltr\u00e5dte, at det af Forvaltningen udarbejdede udkast til ny forpagtningskontrakt for Dyrehaveg\u00e5rd skulle underkastes en uvildig vurdering med henblik p\u00e5 fasts\u00e6ttelse af den fremtidige leje. Den uvildige vurdering skulle forel\u00e6gges tilsynsr\u00e5det til godkendelse. Advokatfirmaet Bech-Bruun Dragsted foretog herefter en vurdering af forpagtningsniveauet for Dyrehaveg\u00e5rd. Advokatfirmaets ansl\u00e5ede forpagtningsniveau var 10.000 kr. h\u00f8jere end det af forvaltningen dengang foresl\u00e5ede i udkastet til forpagtningskontrakt. Det blev af advokatformaet samtidig foresl\u00e5et, at forpagtningsperioden blev fastsat til 10 \u00e5r i stedet for 5 \u00e5r af hensyn til forpagterens mulighed for at langtidsplanl\u00e6gge. Sagen blev herefter fremsendt til Tilsynsr\u00e5det, der i skrivelse af 1. august 2002 bl.a. oplyste at have noteret sig den af kommunen indhentede vurdering af forpagtningsafgiften og ikke fandt ikke grundlag for at tilsides\u00e6tte Bech-Bruun s vurdering. \u00d8konomiudvalget godkendte herefter den 26. august 2002 indg\u00e5else af forpagtningskontrakt med den dav\u00e6rende forpagter i overensstemmelse med det foreliggende udkast med indarbejdelse af \u00e6ndringer foresl\u00e5et af Bech-Bruun Dragsted. \u00d8konomiudvalget forudsatte i forbindelse med godkendelsen, at der udarbejdes en vedligeholdelsesplan og indg\u00e5s aftale om, hvilke vedligeholdelsesforpligtelser (indvendige og udvendige), der p\u00e5hviler forpagteren respektive kommunen. Sidstn\u00e6vnte aftale indeb\u00e6rer, at forpagter i forpagtningsperioden skulle afholde udgifter til udvendige vedligeholdelsesarbejder p\u00e5 i alt 600.000 kr, mens kommunen i samme periode ogs\u00e5 skulle afholde udgifter til vedligeholdelses- og forbedringsartbejdet p\u00e5 godt 600.000 kr. Till\u00e6gsaftalen incl. vedligeholdelsesplanen blev ikke forelagt til politisk godkendelse og har ikke v\u00e6ret genstand for forel\u00e6ggelse for Tilsynsr\u00e5det. Birgitte Hannibal (V), 21-03-2013 Ang. Stenr\u00f8dg\u00e5rd. \u00f8nskes f\u00f8lgende oplyst: Hvor mange heste er der opstaldet? Hvor meget jord er der til? Hvor mange lejem\u00e5l er der - s\u00e5vel bolig som erhverv? Hvad er forpagtningsafgiften p\u00e5? Svar: Der forefindes i alt 44 hestebokse, heraf 17 bokse til store heste, 17 bokse til sm\u00e5 heste og store ponyer samt 10 bokse til sm\u00e5 ponyer.P.t. er der efter det oplyste udlejet 6 hestebokse til private, resten anvendes til rideskolevirksomhed p\u00e5 stedet. Det forpagtede areal blev ved forpagtningens indg\u00e5else pr. 1. oktober 1982 opm\u00e5lt p\u00e5 kort til 60.836 m . Pr. 1. november 1984 er udtaget et areal p\u00e5 4.000 m til beplantningsb\u00e6lte, hvorefter det bortforpagtede areal p.t. udg\u00f8r 56.836 m . Ejendommen best\u00e5r af en beboelsesbygning med et boligareal p\u00e5 198 m samt fire yderligere bygninger til erhvervsm\u00e6ssig anvendelse som hestestald, lade m.v. Alle bygninger er bortforpagten under et, idet forpagter har ret til at videreudleje bygningerne. Forpagtningen har ikke nogen fastsat udl\u00f8bsdato, men vil skulle opsiges efter erhvervslejeloven, da der i s\u00e5 henseende er tale om udleje af bygninger. Forpagtningsafgiften udg\u00f8r ... \u00e5rligt og kan reguleres i.h.t. til de almindelige bestemmelser i erhvervslejeloven, bortset fra regulering som f\u00f8lge af stigning i udgifterne til ejendomsskat og brandforsikring, der i.h.t. til forpagtningskontrakten betales af kommunen. Lejen er senest forh\u00f8jet pr. 1. april 2004 og er ikke siden da overvejet forh\u00f8jet som f\u00f8lge af usikkerhed omkring den fremtidige anvendelse af ejendommen. Lejeforh\u00f8jelse kan ske med 3 m\u00e5neders varsel til den f\u00f8rste i en m\u00e5ned, idet lejeforh\u00f8jelsen fordeles med en fjerdedel om \u00e5ret i fire \u00e5r.Kontrakten ses ikke at have genstand for politisk behandling dengang (1982). Henrik Brade Johansen (B), 16.3.2013: Hvor mange borgere over 25 \u00e5r er p\u00e5 Grunduddannelse for Voksne (GVU) som er et kortere alternativ til en erhvervsuddannelse for borgere med praktisk erhvervserfaring? Bliver muligheden for GVU aktivt markedsf\u00f8rt overfor denne udsatte m\u00e5lgruppe? Svar: Forvaltningen har v\u00e6ret i kontakt med Ministeriet for B\u00f8rn og Unge, som oplyser, at der ikke findes valide tal for antallet, der er i gang med en GVU, hverken p\u00e5 landsplan eller kommuneniveau. Det er heller ikke muligt at udtr\u00e6kke oplysningerne i kommunens sagsbehandlerv\u00e6rkt\u00f8j. P\u00e5 K\u00f8benhavns Tekniske Skole oplyser uddannelseslederen, at skolen siden ordningens start har igangsat under en h\u00e5ndfuld GVU-forl\u00f8b. Det stemmer overens med det indtryk Jobcentret selv har af, at eftersp\u00f8rgslen er lav - m\u00e5ske p\u00e5 grund af manglende viden. Jobcentret er opm\u00e6rksomme p\u00e5 at vejlede om GVU for det segment, som opfylder betingelserne. For ledige har Jobcentret mulighed for at bevilge uddannelsen som en del af en jobplan i situationer, hvor det sk\u00f8nnes afg\u00f8rende for at undg\u00e5 langvarig ledighed og hvor det er en betingelse for konkret besk\u00e6ftigelse. Jobcentret har s\u00e5ledes netop bevilget et GVU-forl\u00f8b indenfor lager og logistik til en 58-\u00e5rig ledig , som derved har sikret sig besk\u00e6ftigelse. Jobcentret vejleder bredt om mulighederne for voksen- og efteruddannelse is\u00e6r for de ledige som er i risiko for langvarig ledighed fx p\u00e5 grund af utilstr\u00e6kkelige eller for\u00e6ldede kompetencer. I Jobcentrets modtagelse er der brochurer for forskellige uddannelser - herunder ogs\u00e5 for GVU. Desuden henvises ledige ogs\u00e5 til mere specialiseret vejledning p\u00e5 VUC, p\u00e5 et Voksen- og Erhvervsuddannelses-Center, til den respektive uddannelsesinstitution eller til at s\u00f8ge mere oplysning via e-vejledning. Lone Schou-Hansen (A), 12.3.2013: Hvor meget bruges Vandv\u00e6rket? Der \u00f8nskes en status p\u00e5 antallet af brugere og typer af aktiviteter. Svar: Projekter der er i gang og er ved at blive implementeret: Unger\u00e5det afholder fast deres m\u00f8der i huset. Det frivillige mentorkorps afholder samtaler med mentees, dette foreg\u00e5r p\u00e5 alle \u00e5bningsdage. Der har v\u00e6ret afholdt et spisearrangement for alle mentorer og mentees, hvilket var en succes. Der har siden den 16. november 2012 v\u00e6ret gang i projekt Next Minute, som er Mark Theis Madsen og Benjamin Wig\u00f8, begge studenter fra henholdsvis N\u00e6rum og Virum Gymnasium. Projektet vil i det f\u00f8rste halve \u00e5r have fokus p\u00e5 at arrangere events, der gavner kulturen, som fx en endags musikfestival til sommer og eventuelt et ungt tag p\u00e5 en kunstudstilling. I projektperioden vil Next Minute ogs\u00e5 hj\u00e6lpe Unger\u00e5det med at r\u00e6kke ud til steder deres netv\u00e6rk ikke kan. Next Minute s blog vil ogs\u00e5 v\u00e6re udfyldt med interessante ting, imens de er p\u00e5 vandv\u00e6rket, derfor vil interviews og m\u00f8der ogs\u00e5 blive afholdt i huset. SSP-konsulenten har haft enkelte anonyme r\u00e5dgivningssamtaler, dette er en fast \u00e5ben mulighed som foreg\u00e5r mandag i \u00e5bningstiden. Unger\u00e5det er pt. i gang med at planl\u00e6gge og oragnisere 2 events for alle unge i kommunen. Det ene er et LAN-party, (computer netv\u00e6rk) som laves i samarbejde med en gruppe p\u00e6dagogstuderende Det andet er en musik event, der laves i samarbejde med Templet og muligvis med inddragelse af Next Minute. Der vil fra den 7. april 2013 starte et nyt initiativ\/projekt TP-Records, som best\u00e5r af Oscar Trap og Jonas Puls. Projektet vil fokusere p\u00e5 at hj\u00e6lpe unge musik interesserede i Lyngby-Taarb\u00e6k Kommune. TP Records har som m\u00e5l at give undergrundsbands en fed indspilning, som vil give dem st\u00f8rre muligheder for at f\u00e5 spillejobs. Logbog med antal brugere fra 1. januar 2013. Sp\u00f8rgsm\u00e5l stillet af Dorete Dandanell (F), 23.2.2013: Det \u00f8nskes oplyst hvilke virksomheder, der har etableret sig i Lyngby-Taarb\u00e6k Kommune i 2011 og 2012 og hvordan udviklingen er, sker der en stigning eller et fald i antallet af virksomheder? Svar: Forvaltningen har ikke et register, hvorfra de \u00f8nskede oplysninger kan tr\u00e6kkes. Derfor kan vi ikke p\u00e5 det eksisterende grundlag give et umiddelbart svar p\u00e5 sp\u00f8rgsm\u00e5let. For at kunne bevare sp\u00f8rgsm\u00e5let er forvaltningen n\u00f8dt til at hente information fra flere kilder\/registre og dette kan ikke ske indenfor den tidsramme, som er aftalt i forhold til sp\u00f8rgsm\u00e5l-svar. Forvaltningen vil igangs\u00e6tte dette i samarbejde med bl.a. Vidensbyen mhp. at kunne svare p\u00e5 dette og anbefaler, at dette sker i regi af Udviklings- og Strategiudvalget, som efter Kommunalbestyrelsens beslutning har f\u00e5et til opgave at dr\u00f8fte kommunens erhvervsstrategiske indsats i lyset af b\u00e5de Vidensbystrategien og Gr\u00f8nt Lys. Sp\u00f8rgsm\u00e5l stillet af Sofia Osmani den 0-02-2013 Hvordan ser regnskabet for vedligeholdelse af private f\u00e6llesveje med vedligeholdelseskontrakt med kommunen ud? Hvordan\/p\u00e5 hvilket grundlag har forvaltningen beregnet det forslag til takster for vedligeholdelse for 2013, som kommunalbestyrelsen har godkendt? Hvilken standard kan grundejerne forvente at vejen\/fortorvet holdes i, n\u00e5r der er vejvedligeholdelsesaftale? Hvordan har prisudviklingen i grundejernes betaling udviklet sig de seneste 10 \u00e5r? Tages der i betaling h\u00f8jde for vejens benyttelse, eller er taksten ens for alle grundejere ved private f\u00e6llesveje (uanset vejens bredde m\u00e6ngdens af trafik mm)? Svar: Hvordan ser regnskabet for vedligeholdelse af private f\u00e6llesveje med vedligeholdelseskontrakt med kommunen ud? I f\u00f8lge regnskab for 2012 blev der indbetalt 2,38 mio. kr. Forbruget er opgjort til 1,33 mio. kr. Mindreforbruget - hvilket ikke er normalt - skyldtes at takstforh\u00f8jelsen 2012 (2011 = 38.00 kr., 2012 = 59,50 kr.) ikke var indregnet i planl\u00e6gningen af vedligeholdelsesarbejderne i 2012. Mindreforbruget af de grundejerindbetalte midler overf\u00f8res til 2013, indg\u00e5r i budgetteringen af vedligeholdelsesarbejderne p\u00e5 de private f\u00e6llesveje med kontrakt. Hvordan\/p\u00e5 hvilket grundlag har forvaltningen beregnet det forslag til takster for vedligeholdelse for 2013, som kommunalbestyrelsen har godkendt? Taksterne tager udgangspunkt i, at de private f\u00e6llesveje skal have en rimelig standard, dvs lovlige og ikke halvfarlige, hvilket derfor er baggrunden for takststigningen fra 2011 til 2012. Hvilken standard kan grundejerne forvente at vejen\/fortorvet holdes i, n\u00e5r der er vejvedligeholdelsesaftale? Grundejerne kan i henhold til lov om private f\u00e6llesveje forvente, at vejene bliver holdt i en god og forsvarlig stand i forhold til f\u00e6rdselens art og omfang (jf - pkt. 2). Hvordan har prisudviklingen i grundejernes betaling udviklet sig de seneste 10 \u00e5r? Se tabel. Pris pr \u00e5r pr. meter inkl. moms. 2005 33,00 2006 34,00 2007 35,00 2008 36,00 2009 37,00 2010 38,00 2011 38,00 2012 59,50 2013 60,00 5. Tages der i betaling h\u00f8jde for vejens benyttelse, eller er taksten ens for alle grundejere ved private f\u00e6llesveje (uanset vejens bredde m\u00e6ngdens af trafik mm)? Taksten er den samme p\u00e5 alle veje uanset vejens bredde, trafikbelastning og forskel i f.eks. fortovsbel\u00e6gning Sp\u00f8rgsm\u00e5l stillet af Henrik Brade Johansen i mail af 17. februar 2013: Hvordan er budgetbeslutningen om at opnormere det p\u00e6dagogiske personale i dagtilbuddene med 3,75 mio kr blevet implementeret? Hvorn\u00e5r har forvaltningen oplyst institutionerne om deres mer-tildelinger og har man en fiornemmelse af, hvordan den \u00f8gede bevilling er blevet forvaltet i institutionerne? Svar: Dagtilbuddene har f\u00e5et oplyst deres budgetter for 2013 d. 4. februar 2013. Budgetterne er inklusiv de 3,75 mio. kr. til h\u00f8jere grundnormeringer. D. 8. februar var budgetterne tilg\u00e6ngelige i opus. Den forsinkede udmelding af budgetterne skyldes prim\u00e6rt, at ny organisation og ny kontoplan har betydet, at alle budgetbel\u00f8b skulle fordeles p\u00e5 nye konti - en opgave, der har v\u00e6ret mere omfattende end f\u00f8rst antaget. Dagtilbuddene har v\u00e6ret orienteret om konverteringen, og det er forklaret, hvorfor vi har v\u00e6ret forsinkede. De 3,75 mio. kr. til h\u00f8jere grundnormeringer er fordelt i overensstemmelse med den eksisterende ressourcetildelingsmodel p\u00e5 omr\u00e5det. I ressourcetildelingsmodellen foruds\u00e6ttes det, at b\u00f8rn i vuggestuealderen i gennemsnit svarer til en personalem\u00e6ssig ressourcetildeling svarende p\u00e5 det dobbelte af et b\u00f8rnehavebarn. S\u00e5ledes svarer de 3,75 mio. kr. til 2.076 kr. pr. \u00e5r pr. vuggestuebarn og 1.038 kr. pr. \u00e5r pr. b\u00f8rnehavebarn. Forvaltningen har lige siden budgettets vedtagelse orienteret dagtilbudslederne om, hvad der var besluttet p\u00e5 deres omr\u00e5de, herunder den ekstra normering, der var p\u00e5 vej. Vi har selvsagt ogs\u00e5 orienteret om andre politiske sager, der kunne have betydning for anvendelsen af budgettet. Hvordan dagtilbudslederne har disponeret i forhold hertil - herunder hvordan de har disponeret efter den nyligt udmeldte ramme - er der endnu ikke et klart billede af. Sp\u00f8rgsm\u00e5l stillet af Lone Schou Hansen (A) i mail af 14-02-2013 : Hvorledes er udnytttelsesgraden i hallerne p\u00e5 Lundtofteg\u00e5rdsvej. Kommunen har senest bl.a. bekostet toilet til 100.000 kr. Hvor kommer de unge fra, og hvad dage er der \u00e5bent? Svar: Fortunhallerne er to boblehaller (20 gange 40 meter), som ligger ud til Lundtofteg\u00e5rdsvej i boligafdelingen Fortunen \u00d8st. Hallerne er anlagt for at beskytte parkeringsk\u00e6lderen under betond\u00e6kket og har tidligere v\u00e6ret brugt af beboerne til fritidsaktiviteter (badminton, tennis mm). Hallerne ejes af boligselskabet og har henlagt ubenyttet i flere \u00e5r. I forbindelse med de boligsociale handleplaner igangs\u00e6ttes et idr\u00e6tscontainerprojekt i hallerne i et samarbejde mellem afdelingsbestyrelsen, Klub Lyngby og frivillige i omr\u00e5det. Form\u00e5let med idr\u00e6tscontaineren er at skabe et samlingspunkt for aktivitet for afdelingens b\u00f8rn og unge, s\u00e6rligt de b\u00f8rn og unge, der ikke deltager i organiserede fritidsaktiviteter, og at skabe relationer mellem b\u00f8rn og unge og voksne i omr\u00e5det. Lokale frivillige foreninger inddrages i arbejdet i det omfang, de har lyst og ressourcer hertil. M\u00e5let er, at b\u00f8rn og unge f\u00e5r et kendskab til de fritidstilbud, der i \u00f8vrigt er i omr\u00e5det. I sommeren 2012 blev der installeret toilet i hallerne, st\u00f8ttet af de boligsociale midler med 100.000 kr. af den samlede udgift p\u00e5 200.000 kr. Boligselskabet st\u00e5r for den daglige drift. I efter\u00e5ret 2012 istandsatte afdelingsbestyrelsen hallerne indvendigt og indk\u00f8bte skabe og idr\u00e6tsrekvisitter for de boligsociale midler. Den 11. november 2012 \u00e5bnede hellerne med et velbes\u00f8gt \u00e5bningsarrangement med street fodbold og andre aktiviteter. Fra november 2012 har hallerne v\u00e6ret \u00e5bne hver onsdag aften fra 19-21, hvor Klub Lyngby og SSP er til stede. Onsdags\u00e5bningen har v\u00e6ret et till\u00f8bsstykke, idet der hver gang har v\u00e6ret mellem 30-50 unge fra lokalomr\u00e5det. De spiller fodbold, skater og f\u00e5r skabt eller vedligeholdt relationer til de voksne fra Klub Lyngby og SSP. Personalet i Klub Lyngby og SSP oplever, at de kommer i kontakt med en stor del af de unge, som de gerne vil skabe relationer til i omr\u00e5det. I november og december holdt afdelingsbestyrelsen ogs\u00e5 \u00e5bent hver s\u00f8ndag middag, men da der ikke nogen unge p\u00e5 dette tidspunkt, stoppede s\u00f8ndags\u00e5bningen. Dog vil afdelingsbestyrelsen gerne \u00e5bne igen, hvis der er behov for det. En enkelt eftermiddag i december blev der danset zumba i hallerne - for kvinder i den bedste alder - men flere af s\u00e5danne aktiviteter afventer, at det bliver varmere, da der er relativt k\u00f8ligt i hallerne i vinterm\u00e5nederne. Hallerne bruges af Lyngby Boldklub et par eftermiddage om ugen til holdtr\u00e6ning, her er der dog ikke \u00e5bent for de lokale unge. Flere andre lokale foreninger er interesserede i at benytte hallerne. Klub Lyngby og afdelingsbestyrelsen er i gang med at planl\u00e6gge tr\u00e6ning i hallen, hvor der er \u00e5ben adgang for de lokale unge til at afpr\u00f8ve forskellige idr\u00e6tsdicipliner. I f\u00f8rste omgang bliver det Lyngby Softballklub, der bes\u00f8ger hallerne nogle eftermiddage i april. Nogle beboere har v\u00e6ret skeptiske over for at gen\u00e5bne hallerne og f\u00e5 dem fyldt med larmende unge . Derfor har afdelingsbestyrelsen valgt at indlede forsigtigt med den beskrevne aften\u00e5bning i samarbejde med Klub Lyngby. Planen er at udvide med flere dage, n\u00e5r onsdags\u00e5bningerne har p\u00e5g\u00e5et i et stykke tid, og p\u00e5 sigt at inddrage flere i ansvaret for \u00e5bningerne, herunder frivillige. Det vurderes imidlertid at v\u00e6re en proces, hvor det bl.a. tager tid at finde de rette frivillige til opgaven og en passende balance mellem professionelle og frivillige. I det daglige forl\u00f8b samarbejder afdelingsbestyrelsen, Klub Lyngby og SSP, om hallerne, og \u00e5bningen af hallerne har s\u00e5ledes betydet et styrket lokalt samarbejde om de unge. P\u00e5 m\u00f8derne i den boligsociale arbejdsgruppe i Fortunen \u00d8st og H\u00f8jhuset cirka hver anden m\u00e5ned indg\u00e5r opf\u00f8lgning af arbejdet med hallerne og samarbejdet omkring de unge i omr\u00e5det. Sp\u00f8rgsm\u00e5l stillet af Lone Schou-Hansen (A), 13.1.2013 : Har kommunen gjort sig nogle tanker om, hvad vi vil g\u00f8re, da b\u00e5de Lundtofteparken og store dele af Fortunbyen ligger p\u00e5 K\u00f8benhavner jord. Der er hjemfaldspligt om en del \u00e5r. Det betyder, at der ikke kan optages l\u00e5n til vedligeholdelse, udskiftning af vinduer og andre milj\u00f8tiltag. S\u00e5 vi kan ikke f\u00e5 del i de penge vi gennem masser af \u00e5r har indbetalt til Landsbyggefonden. Heller ikke til k\u00f8kken og bad. I bedes venligst unders\u00f8ge sagen. Svar: Sp\u00f8rgsm\u00e5let om tilbagek\u00f8bsklausuler i de almene boligorganisationer i kommunen er senest blevet dr\u00f8ftet p\u00e5 dialogm\u00f8derne afholdt i november 2012. P\u00e5 indev\u00e6rende tidspunkt behandles problemstillingen i Boligselskabernes Landsforening, der er i gang med at gennemg\u00e5 omr\u00e5det generelt vedr\u00f8rende samtlige de omegnskommuner til K\u00f8benhavn, hvor der eksisterer aftaler a la den, der er mellem Lyngby-Taarb\u00e6k Kommune og K\u00f8benhavns Kommune. Sp\u00f8rgsm\u00e5l stillet af Morten Normann J\u00f8rgensen (F), 9.1.2013: Forvaltningen har tidligere meddelt, at medarbejderreduktionerne som f\u00f8lge af budgetbesparelserne p\u00e5 det administrative omr\u00e5de (vist nok ADM1?), kun har f\u00f8rt til enkelte direkte afskedigelser, mens resten har v\u00e6ret h\u00e5ndteret p\u00e5 anden vis, prim\u00e6rt via naturlig afgang. Jeg vil gerne bede om en oversigt der angiver; med hvor mange medarbejdere administrationen er blevet reduceret som f\u00f8lge af disse besparelser, og hvordan medarbejder-reduktionerne (uanset afskedigelse eller naturlig afgang) fordeler sig p\u00e5 de tre grupper; HK ere , AC ere og Andre . Sp\u00f8rgsm\u00e5let m\u00e5 offentligg\u00f8res. Svar: Oversigt over hvor mange medarbejdere, administrationen er blevet reduceret med i forhold til besparelsen p\u00e5 \u00e5rligt 7,6 mio. kr. fra og med 2014. Endvidere viser oversigten, hvordan medarbejderreduktionerne (uanset afskedigelse eller naturlig afgang m.v.) fordeler sig p\u00e5 de tre grupper: HK ere , AC-ere og Andre . Personalegruppe og type besparelse Antal personer\/ stillinger involveret Opn\u00e5et besparelse angivet med den virkning, der er i 2014, idet bem\u00e6rkes, at evt. udgifter til feriepenge i 2014 er fratrukket Bem\u00e6rkninger HK-ere : Frivillige seniorfratr\u00e6delsesaftaler 4 1.276.000 Vakante stillinger efter egenopsigelser. Stillinger derefter nedlagt 8 2.188.000 2 stillinger nedlagt f\u00f8r sommeren 2012 (svarende til 900.000 kr.) resten nedlagt efterf\u00f8lgende Aftale om nedgang i arbejdstid 3 113.000 Udskudt personalereduktion 1 213.000 Der skulle her v\u00e6re sket en afskedigelse men en afg\u00f8relse derom er udskudt til sidste halvdel af 2013, da en kollega er p\u00e5 barselsorlov i hele 2013. Dvs., at barselsdagpengerefusionsindt\u00e6gten betaler den udsatte besparelse i hele 2013. Der er s\u00e5ledes taget h\u00f8jde for, at der skal v\u00e6re tale om arbejdsmangel, f\u00f8r der afskediges og der er ikke (endnu) arbejdsmangel, n\u00e5r der er brug for en barselsvikar, som herefter ikke rekrutteres udefra Afskedigelser 2 934.000 I alt HK-ere 18 4.724.000 AC ere : Indg\u00e5et aftale om \u00e6ndring af stillingsindhold 1 75.000 Neds\u00e6ttelse af l\u00f8n som f\u00f8lge af \u00e6ndring i stillingsindhold Omplacering 1 0 En AC er er omplaceret fra en stab til Center for Borgerservice og Digitalisering. Der er ingen besparelse derved men kun en omprioritering af ressourcerne En stilling (leder) nedlagt 1 600.000 En lederstilling er nedlagt og den p\u00e5g\u00e6ldende har overtaget den tidligere bibliotekschefstilling, som var vakant. Afskedigelse 1 491.000 I alt AC ere 4 1.166.000 Andre : Vakante stilling efter egenopsigelse. Stilling derefter nedlagt 1 313.000 Aftale om nedgang i arbejdstid 2 - 20.000 1 person har \u00f8nsket at g\u00e5 ned i tid. 1 person er g\u00e5et op i tid, da en periode med nedsat tid er udl\u00f8bet. Samlet for de to personer er der tale om en merudgift. I alt andre : 5 293.000 I alt direkte personalebesparelse 25 6.183.000 \u00d8vrige oplysninger: Det foruds\u00e6ttes, at der skal ske en reduktion i Stab for Politik og Jura, n\u00e5r nye arbejdsgange er indarbejdet. Implementeres, s\u00e5 der er virkning fra den 1.1.2014. 1 450.000 Der er ikke taget stilling til, hvordan besparelsen opn\u00e5s. Ej heller indenfor hvilken personalegruppe, det skal ske. Vil blive afklaret senest i sidste halvdel af 2013. Herefter i alt direkte personalebesparelser 26 6.633.000 Andre omr\u00e5der end direkte personalerelateret: Forventning om provenu vedr. indk\u00f8b og udbud - 450.000 Besparelse p\u00e5 konsulentbudget - 350.000 Center for \u00d8konomi og Personale p\u00e5tager sig undervisningsopgaver i OPUS som alternativ til at k\u00f8be undervisning hos ekstern leverand\u00f8r. Budget til planl\u00e6gning og gennemf\u00f8relse af konferencer m.v. - 200.000 Da ikke lovbundne rapporter m.v. nedprioriteres, kan budget til planl\u00e6gning og gennemf\u00f8relse af konferencer m.v. reduceres. I alt andre omr\u00e5der 1.000.000 I alt 7.633.000 N\u00e5r der ses bort fra nedgang i ugentlig arbejdstid (der er tale om f\u00e5 timer i alt), \u00e6ndret stillingsindhold og for interne omflytninger da er der f\u00f8lgende personer\/stillinger f\u00e6rre regnet fra og med 2014:HK ere 15 personer\/stillinger (enkelte er deltidsstillinger)AC ere 2 personer\/stillingerAndre 1 person\/stillingUafklaret, hvilken gruppe 1 person\/stilling I alt 19 personer\/stillinger i hoveder (ikke omregnet til fuldtids) Sp\u00f8rgsm\u00e5l stillet af Birgitte Hannibal (V), 21.11.2012: Der \u00f8nskes en opg\u00f8relse over kommunalbestyrelsesmedlemmernes orlov og udbetalinger hertil i sidste periode, jf. den opg\u00f8relse, der lige er udarbejdet for indev\u00e6rende periode. Svar: Ved gennemgang af kommunalbestyrelsens protokoller for perioden siden 1.1.2006 - 31.12.2009, fremg\u00e5r det, at f\u00f8lgende orlovsperioder har betydet indkaldelse af stedfortr\u00e6der med deraf f\u00f8lgende behov for udbetaling af vederlag m.v. til stedfortr\u00e6der og\/eller \u00e6ndringer i udbetalinger til andre kommunalbestyrelsesmedlemmer samt evt. reduktion i vederl\u00e6ggelsen for det kommunalbestyrelsesmedlem, der har v\u00e6ret p\u00e5 orlov: Kommunalbestyrelses- medlem p\u00e5 orlov Periode for orlov Merudgift i forbindelse med indkaldelse af stedfortr\u00e6der Simon Pihl S\u00f8rensen 300106 - 310506 50.512 Simon Pihl S\u00f8rensen 051006 - 151206 40.512 Kjeld J\u00f8rgensen 011106 - 311206 14.751 Sofia Osmani 011206 - 310507 44.963 Henrik Brade Johansen 310107 - 180207 11.569 Paul Knudsen 010407 - 300607 28.687 Simon Pihl S\u00f8rensen 200407 - 060607 28.663 Lene Kaspersen 100407 - 300607 14.850 Dorthe la Cour 010507 - 300607 18.717 Inge \u00d8rgaard Hansen 030907 - 301107 26.748 Hanne Agersnap 271107 - 290208 27.406 Paul Knudsen 010208 - 290208 8.746 Sofia Osmani 100209 - 300609 30.947 Aase Steffensen 010409 - 300609 27.763 Henrik Brade Johansen 010609 - 300609 010809 - 310809 19.361 I alt 010106 - 311209 394.195 Flere elementer har betydning for st\u00f8rrelsen af udgiften, n\u00e5r et kommunalbestyrelsesmedlem har orlov af indtil 3 m\u00e5neders varighed. Derfor er merudgiften ikke n\u00f8dvendigvis den samme for orlovsperioder af samme l\u00e6ngde. Elementerne angivet nedenfor har betydning for st\u00f8rrelsen af merudgiften: KMB-medlemmet p\u00e5 orlov oppeb\u00e6rer sine s\u00e6dvanlige vederlag, hvilket betyder u\u00e6ndret udgift i forhold til medlemmet p\u00e5 orlov. Dog kun i l\u00f8bende m\u00e5ned + 3 m\u00e5neder. Den indkaldte stedfortr\u00e6der oppeb\u00e6rer det almindelige kommunalbestyrelsesvederlag (p.t. 5.532,30 pr. m\u00e5ned) og vederlag pr. udvalgsplads, som stedfortr\u00e6deren indtr\u00e6der i (p.t. 1.725,98 pr. plads pr. m\u00e5ned). Der kan v\u00e6re andre KMB-medlemmer, som indtr\u00e6der tidsbegr\u00e6nset i en eller flere udvalgspladser - alt efter, om stedfortr\u00e6deren indg\u00e5r i alle eller kun nogle af KMB-medlemmet p\u00e5 orlov s udvalgspladser. Disse pladser vederl\u00e6gges som anf\u00f8rt ovenfor. Hvis rokaden medf\u00f8rer, at KMB-medlemmet samtidig og tidsbegr\u00e6nset udtr\u00e6der af et udvalg - da udbetales der ikke udvalgsvederlag for den plads, som medlemmet i perioden ikke bekl\u00e6der. Hvis KMB-medlemmet p\u00e5 orlov er formand for et udvalg (g\u00e6lder ikke \u00d8konomiudvalget), kan der ske udbetaling af formandsvederlag til et andet KMB-medlem. Dette foruds\u00e6tter, at der i perioden er udpeget en anden formand for udvalget. Et formandsvederlag for de alm. udvalg udg\u00f8r p.t. 12.913,35 pr. m\u00e5ned. Hvis et KMB-medlem indtr\u00e6der som formand og i forvejen er medlem af udvalget, da skal udvalgsvederlaget for pladsen (p.t. 1.725,98) ikke udbetales samtidig med, at der udbetales formandsvederlag. Hvis den indkaldte stedfortr\u00e6der har b\u00f8rn under 10 \u00e5r udbetales et till\u00e6gsvederlag p\u00e5 p.t. 1.105,91 pr. m\u00e5ned. Sp\u00f8rgsm\u00e5l stillet af Morten Normann J\u00f8rgensen (F), 15.11.2012: Jeg vil gerne bede om de notater, beregninger mm. der udgjorde beslutningsgrundlaget forud for aftalen om at etablere f\u00e6llespasning i kommunens daginstitutioner, klubber og SF er ifm. budgetfoliget for 2011-14. Jeg \u00f8nsker samtidig en gengivelse af den p\u00e5g\u00e6ldende budgetlinje\/reduktion som den s\u00e5 ud i budgetaftalen og den dertil h\u00f8rende prosa-specifikation af dette budgetpunkt. Sp\u00f8rgsm\u00e5l stillet af Morten Normann J\u00f8rgensen (F), 19.11.2012: Jeg \u00f8nsker at se beslutningsgrundlaget - notater, beregninger mm. - der l\u00e5 til grund for et fletals beslutning om at indf\u00f8re f\u00e6llespasningsordning p\u00e5 dagtilbud, SFO og Klub (budgetaftalen for 2011-14). Jeg g\u00e5r ud fra at disse dokumenter indeholder beregninger p\u00e5, hvor stor en besparelse der blev estimeret p\u00e5 hhv. klubber, SFO er og daginstitutioner som f\u00f8lge af ordningen. Skulle det ikke v\u00e6re tilf\u00e6ldet, \u00f8nsker jeg dette angivet i et nyt notat. Svar: Der eftersp\u00f8rges (1) budgetaftalens beskrivelse af beslutningen om at indf\u00f8re f\u00e6lles pasning (2) beslutningsgrundlaget bag indf\u00f8relse af f\u00e6lles pasning - dvs. notater og beregninger om de \u00f8konomiske konsekvenser af at indf\u00f8re f\u00e6lles pasning. Ad 1 Budgetaftalens beskrivelse af beslutningen om at indf\u00f8re f\u00e6lles pasning Af Budgetaftale 2011-14 fremg\u00e5r f\u00f8lgende om beslutningen om at indf\u00f8re f\u00e6lles pasning i dagtilbud, klub og SFO: Anf\u00f8rte budgetreduktioner: Beskrivelse af ordningen: F\u00e6lles pasning i sommerferien for daginstitutioner, SFO (3 uger) og klub (4 uger) samt afskaffelse af lukning i uge 42 (reduceret SK16) Der er erfaringsm\u00e6ssigt et forholdsvis lavt fremm\u00f8de i juli m\u00e5ned i pasningsordningerne, hvorfor det er aftalt at samle pasningen i f\u00e6rre tilbud i 3 eller 4 uger. P\u00e5 dagtilbudsomr\u00e5det holdes der \u00e5bent i 5 dagtilbud (1 dagtilbud i hvert omr\u00e5de\/netv\u00e6rk), s\u00e5ledes at de b\u00f8rn, der har et pasningsbehov, kan f\u00e5 det opfyldt. I alle tre uger er der personale fra samtlige daginstitutioner i omr\u00e5det, der har b\u00f8rn, der skal passes, s\u00e5 der er en kendt voksen for alle b\u00f8rn. Forslaget erstatter lukkeugerne 30 og 42. Daginstitutionerne har fortsat selv mulighed for at placere 5 lukkedage inden for de kommunalt vedtagne rammer - mod nu 10 lukkedage - idet der med forslaget er sket en tilbagef\u00f8rsel af tidligere sparede ressourcer, svarende til 5 lukkedage. P\u00e5 SFO-omr\u00e5det holder 3 SFO er (Engelsborg, Hummeltofte og Lundtofte) \u00e5bent hele sommeren. Forslaget erstatter lukkeugerne 31 og 42. SFO kan fortsat placere 5 enkeltst\u00e5ende lukkedage p\u00e5 ikke-skoledage, mod nu 10 lukkedage - idet der med forslaget er sket en tilbagef\u00f8rsel af tidligere sparede ressourcer, svarende til 5 lukkedage. P\u00e5 klubomr\u00e5det holder 3 fritids- og ungdomsklubber \u00e5bent 4 uger i sommerferien. Det tilstr\u00e6bes, at der er personale fra klubberne i omr\u00e5det, i den klub som holder \u00e5bent. Budgetforligspartierne er opm\u00e6rksomme p\u00e5, at forslaget realiseres ved en inddragelse af den ekstranormering, som hidtil har kunnet realiseres og spredes over resten af \u00e5ret - fordi man i sommerferien ikke udnytter den tildelte normering fuldt ud. Ad 2 Beslutningsgrundlaget bag indf\u00f8relse af f\u00e6lles pasning Dagtilbud Der henvises til vedlagte notat af 17. september 2010, hvor beregningsforuds\u00e6tningerne fremg\u00e5r. Det skal bem\u00e6rkes, at der i notatet beregnes p\u00e5 4 ugers f\u00e6lles pasning. Provenuet er derfor angivet til 3.683.550 kr., hvor der i budgetaftalen er vedtaget 3 ugers f\u00e6lles pasning svarende til 2,76 mio. kr. Klub Der henvises til vedlagte notat af 17. september 2010, hvor beregningsforuds\u00e6tningerne fremg\u00e5r. SFO Der henvises til vedlagte notat af 17. september 2010, hvor beregningsforuds\u00e6tningerne fremg\u00e5r. Det skal bem\u00e6rkes, at der i notatet beregnes p\u00e5 4 ugers f\u00e6lles pasning. Provenuet er derfor angivet til 2.457.212 kr., hvor der i budgetaftalen er vedtaget 3 ugers f\u00e6lles pasning svarende til 1,85 mio. kr. Efterf\u00f8lgende politisk behandling Efterf\u00f8lgende er der i B\u00f8rne- og Ungdomsudvalget den 19. januar 2012 truffet beslutning om at \u00e6ndre f\u00e6lles pasning i SFO, s\u00e5ledes at der fra og med 2012 kun er \u00e5bent i SFO en p\u00e5 Lundtofte Skole. Herved er budgettet reduceret med yderligere 525.000 kr., som er anvendt til ekstra aktiviteter og normering i Lundtofte SFO (50.000 kr.), kompensation til Hummeltofte Skole for midlertidig lukning af Hummeltoftehallen (100.000 kr. i 2012), en ekstra plads i privatinstitutionen B\u00f8rnehaven Marieh\u00f8nen (59.657 kr.), restfinansiering af privatinstitutionen Skovbo Skovb\u00f8rnehave (178.060 kr.). Det resterende provenu p\u00e5 137.265 kr. i 2012, stigende til 237.265 kr. i 2013 og frem, er tilf\u00f8rt kassen. P\u00e5 B\u00f8rne- og Ungdomsudvalgets samt Kultur- og Fritidsudvalgets m\u00f8der i november 2012 er f\u00e6lles pasning blevet evalueret p\u00e5 alle tre omr\u00e5der, og et flertal i udvalgene har besluttet, at f\u00e6lles pasning i 2013 og 2014 skal gennemf\u00f8res efter de principper, der er anvendt i 2012. Medlem af B\u00f8rne- og Ungdomsudvalget, Morten Normann J\u00f8rgensen, har med henvisning til Styrelseslovens 23 (standsningsretten) beg\u00e6ret sagen forelagt Kommunalbestyrelsen. Dette sker med den begrundelse, at F ikke finder, at ordningen har fungeret tilfredsstillende for alle kommunens for\u00e6ldre. Sagen vil derfor blive forelagt p\u00e5 Kommunalbestyrelsens m\u00f8de den 29. november 2012. F\u00e6lles pasning i sommerferien (4 uger) i daginstitutioner, SFO og klub I forbindelse med uddybning af forslagene i regneeksemplerne af august 2010 er f\u00f8lgende sp\u00f8rgsm\u00e5l stillet: Det er opfattelsen, at der allerede er sket en tilbagef\u00f8rsel af midler, s\u00e5ledes at der nu kun tr\u00e6kkes for 5 lukkedage, og desuden at der ikke er tvunget lukning. Det er mange penge og flere forst\u00e5r ikke modellen. Dette tal skal sammenholdes med merudgifterne til de 5 institutioner, der fremover skal holde \u00e5bent i sommerferiens 4 uger. Ad 1. Jf. Budget 2009-12, Budgetaftale 2009-12, bilag 3, hvoraf det fremg\u00e5r under aktivitetsomr\u00e5de B\u00d8RN: Regulering i belastningsgraden i alle daginstitutioner, som kan udm\u00f8ntes ved at reducere \u00e5bningstiden og\/eller indf\u00f8re sommerferielukning: -4,8 mio. kr. i budget\u00e5ret og overslags\u00e5rene. Den 17.3.2009 behandlede B\u00f8rneudvalget sagen vedr\u00f8rende tilbagerulning af besparelser p\u00e5 \u00e5bningstiden i daginstitutionerne vedtaget i forbindelse med Budget 2009 og overslags\u00e5rene. Der blev tilbagerullet 1,8 mio. kr. s\u00e5ledes at daginstitutionerne alligevel ikke skulle reducere deres \u00e5bningstid. Der er s\u00e5ledes ikke tilbagerullet midler til sommerferielukning men udelukkende tilbagerullet midler svarende til besparelsen p\u00e5 \u00e5bningstiden. Ad. 2. Hvordan beregnes provenuet og hvordan er forslaget t\u00e6nkt I forhold til de f\u00f8rste forslag er foruds\u00e6tningerne for beregningen \u00e6ndret grundl\u00e6ggende i forhold til, at man har \u00f8nsket, at der foretages en beregning af besparelsespotentialet p\u00e5 baggrund af det konkrete fremm\u00f8de i juli 2010. Denne foruds\u00e6tning er derfor lagt til grund i dette notat. Beregningen af provenuet p\u00e5 4 ugers ferielukning er udarbejdet p\u00e5 f\u00f8lgende m\u00e5de: Ferielukningen er forudsat at udg\u00f8re 4\/52 af et \u00e5r. Herefter tilbagef\u00f8res allerede indlagte ferieuger. Der er indlagt 1 uges ferie generelt. De institutioner, som havde b\u00f8rn i pasning i juli 2010, kompenseres i forhold til fremm\u00f8det, s\u00e5ledes at de har l\u00f8nsum til d\u00e6kning af personaleudgiften i juli m\u00e5ned. Forskellen p\u00e5 1) l\u00f8nsummen afsat i budget 2011 til 2) l\u00f8nsummen afsat i budget 2011 minus 3 uger for daginstitutioner, SFO og klubber udg\u00f8r besparelsespotentialet beregnet p\u00e5 baggrund af fremm\u00f8det. Konsekvensen er, at det beregnede besparelsespotentiale (daginstitutioner, SFO og klub: 3 ugers fuld l\u00f8nsum\/personalenormering) fradrages den samlede l\u00f8nsum pr. institution. Den enkelte institution vil ikke kunne realisere besparelsen i de konkrete 4 lukkeuger i juli, fordi der holder st\u00f8rstedelen af personalet alligevel ferie. Besparelsen skal s\u00e5ledes j\u00e6vnes ud over hele den \u00f8vrige del af \u00e5ret, hvor personalenormeringen er tilsvarende h\u00f8jere. DAGTILBUD: Fremm\u00f8de i dagtilbud i juli 2010 og afledte \u00f8konomiske konsekvenser I tilbagemeldingerne fra daginstitutionerne kan der v\u00e6re forskel p\u00e5 tilmeldte b\u00f8rn og faktisk fremm\u00f8dte b\u00f8rn. For at kunne foretage s\u00e5 virkelighedsn\u00e6r en konsekvensberegning om muligt, er der taget udgangspunkt i fremm\u00f8det i juli m\u00e5ned 2010. Fremm\u00f8det fordeler sig som f\u00f8lger: Uge 27 Uge 28 Uge 29 Uge 30 Fremm\u00f8det opgjort i pct. 56 % 43 % 32 % 32 % En institution havde lukket alle 4 uger i juli. En institution havde lukket i uge 30. Ud fra en foruds\u00e6tning af, at fremm\u00f8det i sommeren 2011 vil blive det samme som i sommeren 2010 vil f\u00f8lgende besparelse kunne beregnes: Brutto: 4.911.375 kr. Netto: 3.683.550 kr. I tallene medg\u00e5r udelukkende de b\u00f8rnerelaterede timer, dvs. at det er eksklusiv tid til ledelse og suppleringstimer til fysiske forhold. Der er beregnet en samlet besparelse p\u00e5 de 4 uger. Herfra er der trukket , svarende til den ferieuge, som allerede er trukket ud af daginstitutionernes budgetter beregnet som et gennemsnit af de 4 uger. Hermed udlignes der for forskelle, der er p\u00e5 fremm\u00f8det imellem de 4 uger i juli. Samtidig skal det bem\u00e6rkes, at hvis man generelt v\u00e6lger at lukke institutionerne og etablere pasning f\u00e5 steder, vil det f\u00e5 betydning for fremm\u00f8det. Mange for\u00e6ldre vil v\u00e6re tilb\u00f8jelige til at holde deres b\u00f8rn hjemme, formentlig mest udtalt for b\u00f8rn i daginstitutioner og mindst for b\u00f8rn i klub. Det er forvaltningens vurdering, at med f\u00e5 institutioner \u00e5bne vil det betyde, at fremm\u00f8det vil blive noget lavere, end det faktiske fremm\u00f8de i juli 2010. Det er s\u00e5ledes forvaltningens vurdering, at beregningen af det virkelige fremm\u00f8de udelukkende kan anvendes retvisende p\u00e5 en pasningssituation, der svarer til sommeren 2010, hvor stort set alle daginstitutioner havde \u00e5bent. SFO: Fremm\u00f8de i SFO i juli 2010 og afledte \u00f8konomiske konsekvenser For at kunne foretage s\u00e5 virkelighedsn\u00e6r en konsekvensberegning om muligt, er der taget udgangspunkt i fremm\u00f8det i juli m\u00e5ned 2010. Fremm\u00f8det fordeler sig som f\u00f8lger: Uge 27 Uge 28 Uge 29 Uge 30 Fremm\u00f8det opgjort i pct. 31 % 16 % 8 % 11 % 2 SFO er havde lukket en uge hver. Ud fra en foruds\u00e6tning af, at fremm\u00f8det i sommeren 2011 vil blive det samme som i sommeren 2010 vil f\u00f8lgende besparelse kunne beregnes: Netto: 2.457.212 kr. Der er beregnet en samlet besparelse p\u00e5 de 4 uger. Herfra er der trukket , svarende til den ferieuge, som allerede er trukket ud af SFOernes budgetter beregnet som et gennemsnit af de 4 uger. Hermed udlignes der for forskelle, der er p\u00e5 fremm\u00f8det imellem de 4 uger i juli. Det skal bem\u00e6rkes, at hvis man generelt v\u00e6lger at lukke SFO erne og etablere pasning f\u00e5 steder, vil det f\u00e5 betydning for fremm\u00f8det. KLUB Klubberne er lukket mellem jul og nyt\u00e5r med minimum 4 dage, samt fredag efter Kristi himmelfartsdag (jf. Fritidsudvalgets beslutning af 14.4.2009). Denne beslutning blev truffet som led i udm\u00f8ntningen af en besparelse p\u00e5 2 mio. kr. Der er taget udgangspunkt i fremm\u00f8det i juli m\u00e5ned 2010. Fremm\u00f8det fordeler sig som f\u00f8lger: Uge 27 Uge 28 Uge 29 Uge 30 Fremm\u00f8det opgjort i pct. 61,09 % 55,19 % 51,85 % 51,63 % Ud fra en foruds\u00e6tning af, at fremm\u00f8det i sommeren 2011 vil blive det samme som i sommeren 2010 vil f\u00f8lgende besparelse kunne beregnes: Netto: 800.000 kr. Kompensation for en uges ferielukket, svarer til 1\/4 af de 800.000 kr., nemlig 200.000 kr. Der kan s\u00e5ledes bespares 600.000 kr. Ad 3. Der er ingen merudgifter til personale i de daginstitutioner, der skal holde \u00e5bent. I det oprindelige forslag blev det beskrevet, at de institutioner, der leverer b\u00f8rn til pasning i ugerne 27 - 30 ogs\u00e5 sender personale med. Dvs. at de daginstitutioner der holder \u00e5bent ikke l\u00e6gger mere personale til, end deres b\u00f8rnetal i ugerne 27 - 30 tilsiger, og de f\u00e5r derfor ikke ekstraudgifter. Institutionerne bemandes i hele \u00e5bningstiden med personale fra de forskellige institutioner - nemlig de institutioner der har b\u00f8rn i pasning. DRIFT I det f\u00f8lgende ses det beregnede provenu fordelt p\u00e5 de tre pasningstilbud. I forhold til de tidligere forslag er der en r\u00e6kke forskelle som f\u00f8lger: Forskellene til det oprindeligt beregnede besparelsespotentiale skyldes hovedsaligt, at der nu ikke l\u00e6ngere er taget udgangspunkt i et antal institutioner, der skal have \u00e5bent med fuld bemanding i hele \u00e5bningstiden, ligesom foruds\u00e6tningerne om fremm\u00f8det fra forvaltningen har v\u00e6ret estimeret lavere end det indrapporterede fremm\u00f8de i juli 2010. SFO har der tidligere v\u00e6ret indsat et besparelsespotentiale p\u00e5 3,5 mio. kr. Dette var for h\u00f8jt og er derfor nedjusteret til 1,5 mio. kr. i det oprindelige forslag. I forhold til klubomr\u00e5det var der i det oprindelige forslag ikke korrigeret for den uges ferielukning klubbernes budget allerede er nedjusteret i forhold til. Denne korrektion er nu foretaget, ligesom der er foretaget beregning p\u00e5 baggrund af fremm\u00f8det. I forhold til SFO og klub var der i det oprindelige forslag ikke indregnet halv virkning i 2011, som f\u00f8lge af opsigelsesvarsler. Det er det i det nye forslag. Nyt forslag (netto-tal p\u00e5 dagtilbud; brutto-tal p\u00e5 SFO og klub) Bel\u00f8bene er i 2010-niveau (-=forbedring, +=forv\u00e6rring) heraf personalem\u00e6ssige konsekvenser (beregnet p\u00e5 baggrund af brutto-tal): Bel\u00f8bene er i 2010-niveau Oprindeligt forslag (netto-tal p\u00e5 dagtilbud; brutto-tal p\u00e5 SFO og klub) Bel\u00f8bene er i 2010-niveau (-=forbedring, +=forv\u00e6rring) I det oprindelige forslag var der indsat en besparelse p\u00e5 SFO-omr\u00e5det p\u00e5 3,5 mio. kr. Tallet burde rettelig have v\u00e6ret 1,5 mio. kr., hvilket nu er indsat. heraf personalem\u00e6ssige konsekvenser: Gennemsnitsl\u00f8n: Dagtilbud: 341.000 kr. SFO: 375.000 kr. Klub: 390.000 kr. Sp\u00f8rgsm\u00e5l stillet af Morten Normann J\u00f8rgensen (F), 13.09.2012: I det administrative budgetforslag under aktivitetsomr\u00e5de B\u00f8rn : P\u00e5 Udsatte b\u00f8rn og unge nedjusteres budgettet med 4,6 mio. kr. fra 2012 til 2013. Der st\u00e5r i prosa: Budgetrammen for dagtilbud er tilsvarende opjusteret med samme bel\u00f8b . P\u00e5 Dagtilbud ved den budgetlinje der hedder dagtilbud til b\u00f8rn og unge er der midlertid kun tale om en opjustering med 0,5 mio. kr. (fra 254,5 til 254,9), mens hele omr\u00e5det dog opjusteres med 7,6 mio. kr. Der \u00f8nskes en specifikation af, hvor p\u00e5 omr\u00e5det dagtilbud opjusteringen p\u00e5 de 4,6 mio. kr. fremg\u00e5r. Budgetsvar Indledningsvis skal det pr\u00e6ciseres, at budgettet for udsatte b\u00f8rn og unge er nedjusteret med 4,5 mio. kr og ikke 4,6 mio. kr., som det fremg\u00e5r af det administrative budgetforslag side 57. De 4,5 mio. kr. er det korrekte tal. Der er beklageligvis ikke lavet tilstr\u00e6kkelig korrekturl\u00e6sning p\u00e5 afsnittene, s\u00e5 der sikres overensstemmelse mellem tallene. De 4,5 mio. kr. er placeret under s\u00e6rlige dagtilbud og s\u00e6rlige klubber og indg\u00e5r i Aktivitetsomr\u00e5de dagtilbud i alt , men indg\u00e5r ikke i delsummen for Dagtilbud til b\u00f8rn og unge , hvilket burde have v\u00e6ret layoutm\u00e6ssigt markeret. I delsummen for Dagtilbud til b\u00f8rn og unge indg\u00e5r F\u00e6lles form\u00e5l , Dagpleje , Vuggestuer , B\u00f8rnehaver , Integrerede daginstitutioner , og Tilskud til puljeordninger og privatinstitutioner . Desv\u00e6rre er der sket en forkert fremskrivning af deltotalen for Dagtilbud til b\u00f8rn og unge for 2012, s\u00e5ledes at den er angivet til 254,5 mio. kr., hvor den korrekt burde have v\u00e6ret 252,0 mio. kr. Samment\u00e6llingen nederst i tabellen p\u00e5 260,0 mio. kr. i 2012 er dog korrekt. Ligesom alle tal for de \u00f8vrige \u00e5r stemmer. Sp\u00f8rgsm\u00e5l stillet af Henrik Brade Johansen (B) , 11.09.2012: I forl\u00e6ngelse af svaret p\u00e5 budgetsp\u00f8rgsm\u00e5let om LTKs timetal ift. ministeriets vejledende timetal \u00f8nskes oplyst, hvilke fag vi ligger under hhv. over de vejledende timetal p\u00e5 i mellem- og udskolingen? Hvor mange ekstra l\u00e6rere ville det kr\u00e6ve, s\u00e5fremt vi skal op p\u00e5 det vejledende timetal? Budgetsvar L\u00e6s forvaltningens svar i notatet nedenfor. Besvarelse besvarelse periode 2006-2009 Sp\u00f8rgsm\u00e5l stillet af Birgitte Hannibal (V), 06.09.2012: Der \u00f8nskes redeg\u00f8relse for udviklingen i antallet af akademikere i LTK i perioden 2006-12 pr. \u00c5r, fordelt p\u00e5 forvaltninger sammenholdt med den generelle udvikling i antallet af akademikere p\u00e5 landsplan. Budgetsvar L\u00e6s forvaltningens svar i notatet nedenfor Besvarelse Sp\u00f8rgsm\u00e5l stillet af Morten Normann J\u00f8rgensen (F), 04.09.2012: I det administrative budgetforslag st\u00e5r der i oversigten over den \u00f8konomiske driftsramme p\u00e5 aktivitetsomr\u00e5det puljebel\u00f8b til s\u00e6rlige form\u00e5l angivet en budgetlinje kaldet: \u00d8vrige puljer . For 2013 er afsat 3,1 mio. kr. Der \u00f8nskes en redeg\u00f8relse for, hvad denne budgetlinje d\u00e6kker over, og hvilke \u00f8vrige puljer det er, der er tale om. Budgetsvar L\u00e6s forvaltningens svar nedenfor Besvarelse Sp\u00f8rgsm\u00e5l stillet af Morten Normann J\u00f8rgensen (F), 04.09.2012: I budgetforlig 12-15 aftalte aftalepartierne en nedbringelse af udgifterne til ekstern konsulentbistand med 1,25 mio. kr. \u00e5rligt. Den konkrete udm\u00f8ntning af aftalen blev efterf\u00f8lgende besluttet p\u00e5 et \u00f8konomiudvalgsm\u00f8de, hvor der blandt andet blev aftalt en afgift p\u00e5 alle former for ekstern konsulentbistand. Der blev samtidig aftalt et styrket fokus p\u00e5 omr\u00e5det. 1) Hvor mange penge har der indtil nu v\u00e6ret anvendt p\u00e5 eksterne konsulenter, og hvor mange penge er betalt i afgift? 2) Der \u00f8nskes en oversigt (lign. den forligspartierne fik fremlagt sidste \u00e5r), over de for 2012 (frem til nu) anvendte eksterne konsulenter, med udgift og afgiftsbel\u00f8b angivet. Det \u00f8nskes angivet; fra hvilket aktivitetsomr\u00e5des budget de respektive konsulentudgifter er blevet trukket. 3) Der \u00f8nskes en sk\u00f8nsm\u00e6ssig (NB!) sammenligning med sidste \u00e5rs anvendte udgifter p\u00e5 omr\u00e5det (den liste, der blev fremlagt sidste \u00e5r), samt en vurdering fra forvaltningen p\u00e5, hvorvidt den \u00f8nskede besparelse p\u00e5 1,25 mio. kr. opn\u00e5s i 2012. Budgetsvar L\u00e6s forvaltningens svar nedenfor Besvarelse Sp\u00f8rgsm\u00e5l stillet af Birgitte Hannibal (V), 31.08.2012: Hvad koster stadionmodel A inkl. trafik og stadionmodel D inkl. atletik og trafik? Budgetsvar Modellerne kan ikke sammenlignes umiddelbart, da de faciliteter, der etableres, er forskellige. I model A etableres f\u00f8lgende faciliteter 2 langsidetribuner med i alt 7000 overd\u00e6kkede siddepladser. Bane med varme Nyt lysanl\u00e6g som en del af overd\u00e6kningen Omkl\u00e6dning, dommeromkl\u00e6dning, l\u00e6gerum, toiletter, m\u00f8de- og administrationslokaler Opvisningsbane med varme Sponsorlounge Omkl\u00e6dningsfaciliteter og klubfaciliteter til Lyngby Boldklub (amat\u00f8rer) Sikkerhedsforanstaltninger er inkluderet i model A I model D etableres f\u00f8lgende faciliteter 3.000 overd\u00e6kkede siddepladser Opvisningsbane med varme Sikkerhedsforanstaltninger skal etableres s\u00e6rskilt Model A er dyrere, da man f\u00e5r en r\u00e6kke faciliteter i model A, som man ikke f\u00e5r i model D (7000 overd\u00e6kkede siddepladser mod 3000 i model D, nyt lysanl\u00e6g, nye m\u00f8de- og administrationsfaciliteter, nye omkl\u00e6dnings- og klubfaciliteter samt sponsorlounge. I model D er der ingen plan for \u00f8sttribunen, som i givet fald ville kunne rumme de faciliteter, der etableres i model A). Til geng\u00e6ld modsvares nogle af de h\u00f8jere udgifter i Model A af 21 mio. kr. i medfinansiering fra Lyngby Boldklub. I begge modeller er der udgifter til trafikale foranstaltninger og udearealer. Trafikale foranstaltninger er ansl\u00e5et til 3 mio. kr. og udearealer til 2 mio. kr. I begge modeller kan der etableres endetribuner. Endetribuner som rummer 2500 uoverd\u00e6kkede st\u00e5pladser er ansl\u00e5et til 4 mio. kr. pr. stk. I model A var der oprindeligt medregnet udgift til tre nye kunstgr\u00e6sbaner til erstatning for de baner, som ville blive nedlagt som f\u00f8lge af byggeriet. Prisen for dette var ansl\u00e5et til 15 mio. kr. I model D er der regnet med udgift til etablering af nye faciliteter til l\u00f8bebaner til erstatning for de l\u00f8bebaner, der nedl\u00e6gges. Prisen er ansl\u00e5et til 15 mio. kr. Sp\u00f8rgsm\u00e5l stillet af Birgitte Hannibal (V), 31.08.2012: Hvad vil det koste at komme op p\u00e5 det vejledende timetal i alle fag? Hvor mange timer ligger vi under? Budgetsvar Ministeriets vejledende timetal udg\u00f8r for skole\u00e5ret 2012\/13 i alt 7.470 timer fra 1.-9. klasse, mens timetallet i Lyngby-Taarb\u00e6k Kommune udg\u00f8r 7.335 timer i 1.-9. klasse svarende til en forskel p\u00e5 135 timer, jf. nedenst\u00e5ende oversigt. 1. - 3. klasse 4. - 6. klasse 7. - 9. klasse I alt Ministeriets vejledende timetal 2.205,0 2.475,0 2.790,0 7.470,0 LTK timetal 2.257,5 2.382,5 2.695,0 7.335,0 Forskel 52,5 -92,5 -95,0 -135,0 I 1.-3. klasse er timetallet i LTK 52,5 timer h\u00f8jere end ministeriets vejledende timetal, mens det i 4.-6. klasse og 7.-9. klasse er henholdsvis 92,5 og 95,0 time lavere end det vejledende. Udgiften til en undervisningstime udg\u00f8r ca. 17.500 kr. S\u00e5fremt timetallet i 1.-3. klasse reduceres med 52,5 time til det vejledende timetal, og timetallet i 4.-6. klasse og 7.-9. klasse \u00f8ges med henholdsvis 92,5 time og 95,0 time til det vejledende timetal, vil udgiften udg\u00f8re ca. 2,4 mio. kr. S\u00e5fremt 1.-3. klasse bibeholder det nuv\u00e6rende timetal, mens timetallet i 4.-6. klasse og 7.-9. klasse \u00f8ges med henholdsvis 92,5 time og 95,0 time, vil udgiften udg\u00f8re ca. 3,3 mio. kr. Sp\u00f8rgsm\u00e5l stillet af Dorete Dandanell (F), 30.08.12: Hvad er status for den tidligere besluttede analyse af kommunens ejendomme og lokaler? Budgetsvar Analyse af effektiv og moderne anvendelse af arealerne p\u00e5 skoleomr\u00e5det, dagtilbud, klub, \u00e6ldre og folkeoplysning. I budgetaftalen for 2012 - 2015 er der afsat i alt 2 mio. kr. til en analyse af den kommunale bygningsmasse, der rummer dagtilbud, skoler, \u00e6ldre og folkeoplysningsomr\u00e5det. Bel\u00f8bet fordeler sig med med I mio. kr. i 2012 og 1 mio. kr. i 2013 og skal finansiere en analyse af mulighederne for nyt\u00e6kning, \u00e6ndret anvendelse og eventuelle moderniseringsbehov. Igangs\u00e6tningen af analysen har afventet etableringen af det f\u00e6lles ejendomscenter og opgavefordelingen mellem dette og de \u00f8vrige centre. Princippet med Center for Arealer og Ejendomme som bygningsejer og de \u00f8vrige centre, der varetager pleje, l\u00e6ring m.v. som lejere er faldet endelig p\u00e5 plads med den nye administrative hovedstruktur. Center for Arealer og Ejendomme skal stille bygninger og arealer til r\u00e5dighed, s\u00e5 fagcentrenes funktioner kan udf\u00f8res i de bedst mulige rammer. Form\u00e5let med analysen er f\u00f8lgende: En gennemgang af den kommunale bygningsmasse, der skaber overblik over bygningernes tilstand, vedligeholdelsesbehov og kapacitet At f\u00e5 tilvejebragt grundlaget for en strategisk, systematisk og fremadrettet plan for den l\u00f8bende vedligeholdelse gennem bedre data Et grundlag for vurdering af, hvorvidt bygningerne lever op til moderne og fremtidige krav til dagtilbud, skoler, plejeboliger og lokaler til folkeoplysningen - og dermed moderniseringsbehov Skabe grundlag for en space management strategi, hvor der gennem overblik over lokalekapacitet og udnyttelse skabes mulighed for at kunne anvende bygninger og arealer mere fleksibelt og effektivt. Med etableringen af Center for Arealer og Ejendomme kan opgaven med at gennemf\u00f8re analysen af den kommunale bygningsmasse p\u00e5 skoler, dagtilbud, \u00e6ldre og folkeoplysningsomr\u00e5det - der skal resultere i en oversigt over muligheder for nyt\u00e6nkning og eventuelle moderniseringsbehov - nu s\u00e6ttes i gang. Konkret skal analysen tilvejebringe f\u00f8lgende oplysninger og data: Den nuv\u00e6rende tilstand p\u00e5 bygninger og arealer Hvilke udviklingsmuligheder er der for bygninger og arealer i forhold til de forskellige fagcentres behov og krav til de fysiske rammer, p\u00e5 kort og langt sigt Kortl\u00e6gning af mulighederne for fleksibel anvendelse af bygninger og lokaler til flere form\u00e5l Fort\u00e6tningsstrategi for effektiv og kosteffektiv udnyttelse af bygninger og arealer Bel\u00e6gningsoversigter over bygningernes anvendelse hele d\u00f8gnet En del af foruds\u00e6tningen for l\u00f8sningen af opgaven er, at der gennemf\u00f8res en digitalisering af de resterende bygningstegninger (der er indhentet et tilbud p\u00e5 0,8 mio. kr.). Der skal endvidere indk\u00f8bes et it-underst\u00f8ttet arealforvaltningssystem (s\u00e5danne systemer findes p\u00e5 markedet) og der skal genereres og indl\u00e6ses data. Sp\u00f8rgsm\u00e5l stillet af Simon Pihl S\u00f8rensen (A), 30.08.2012: Der \u00f8nskes en liste over nye stillinger, dvs. nye jobbeskrivelser\/stillingsprofiler, i administrationen fra 1. januar 2009 til dato. Budgetsvar Administrationen er ikke umiddelbart i besiddelse af tilstr\u00e6kkelige oplysninger til at kunne svare p\u00e5 sp\u00f8rgsm\u00e5let, jf. nedenst\u00e5ende: Der findes ikke en samlet liste eller sag, hvor nye stillinger med evt. jobbeskrivelse\/stillingsprofil er registreret. Fortolkningen af nye stillinger kan b\u00e5de v\u00e6re helt nye stillinger, defineret som en egentlig for\u00f8gelse af antal stillinger (f.eks. s\u00e6rlig indsats til byggesagsbehandling osv.), men kan ogs\u00e5 v\u00e6re stillinger, der opst\u00e5r som f\u00f8lge af omprioriteringer\/oml\u00e6gninger indenfor l\u00f8nsummen, hvilket har v\u00e6ret muligt siden overgangen fra normeringsstyring til l\u00f8nsumsstyring for en del \u00e5r siden. Derfor kan det v\u00e6re vanskeligt at fremfinde pr\u00e6cist, hvilke stillinger, der skal medtages i en s\u00e5dan opg\u00f8relse. Derudover kan det oplyses, at der ikke n\u00f8dvendigvis findes egentlige jobbeskrivelser\/stillingsprofiler for alle stillinger i administrationen. S\u00e5fremt der er et \u00f8nske om, at administrationen alligevel arbejder videre med det stillede sp\u00f8rgsm\u00e5l - evt. i justeret\/reduceret form - skal det oplyses, at det i givet fald vil v\u00e6re n\u00f8dvendigt at anvende ikke ubetydelige ressourcer til at gennemg\u00e5 samtlige nyans\u00e6ttelser i perioden 2009 og frem til nu. Dette vil betyde manuelle opslag i alle personalesager, hvor det via l\u00f8nsystemsudtr\u00e6k kan konstateres, at de p\u00e5g\u00e6ldende er startet i perioden fra 2009 og frem til nu. Der afventes evt. besked om, hvorvidt budgetsp\u00f8rgsm\u00e5let fastholdes, hvorefter administrationen vil omprioritere ressourcer med henblik p\u00e5 gennemf\u00f8relse af de n\u00f8dvendige manuelle arbejdsgange, som skal til for at kunne frembringe et svar p\u00e5 det stillede sp\u00f8rgsm\u00e5l. Sp\u00f8rgsm\u00e5l stillet af Dorete Dandanell (F), 29.08.12: Kan der gives et samlet svar p\u00e5, hvor meget der i kroner og \u00f8rer er sparet ved alle de initiativer, f.eks ved bygningsrenovering og vedligehold, der er taget i de sidste tre \u00e5r for at neds\u00e6tte energiforbruget, herunder forbruget af vand, varme og el, i kommunens institutioner? Svar: Der bliver \u00e5rligt gennemf\u00f8rt mellem 70 og 100 st\u00f8rre og mindre tiltag for at nedbringe kommunens energiforbruget Det samlede forbrug af varme, el og vand bliver opgjort \u00e5rligt for hele den kommunale bygningsmasse. Tallene i opg\u00f8relsen er grundlaget for at udregne den besparelse de mange energitiltag, og den almindelige bygningsvedligeholdelse har bevirket. Tiltagene er meget forskellige og d\u00e6kke over energirenovering, energistyring, ops\u00e6tning af solfangere m.v. til tiltag for, at \u00e6ndre de ansattes adf\u00e6rd, s\u00e5 der bruges mindre energi, herunder at der indk\u00f8bes el-forbrugende apparater efter elsparefondens indk\u00f8bsvejledning. De selvst\u00e6ndige energitiltag finanseres af energipuljen og klimainvesteringspuljen, og den alm. bygningsvedligeholdels der l\u00f8bende sigter p\u00e5 at forbedre bygningernes energiforbrug, finanseres af de afsatte midler bygningsvedligeholdelsesmidlerne. Ud fra de samlede tiltag i perioden 2009 til 2011, er der opn\u00e5et en besparelse p\u00e5 ca. 4 mio. kr. Opg\u00f8relse Sp\u00f8rgsm\u00e5l stillet af Morten Normann J\u00f8rgensen (F), 28.08.2012: 1) Hvem varetager i dag tilsynet med folkeskoleeleverne i frikvartererne p\u00e5 LTK s folkeskoler (de s\u00e5kaldte g\u00e5rdvagter)? Folkeskolel\u00e6rer, tilkaldevikarer, p\u00e6dagoger eller blandet? 2) Er det forskelligt fra skole til skole, hvem der varetager opgaven, og er der ligeledes forskelle p\u00e5 belastningsgraden - alts\u00e5 hvor mange voksne pr. barn (cirka)? 3) Er der f\u00e6lles retningslinjer rettet mod alle skolerne ift. opsyn i frikvarterer? 4) Hvor mange timers frikvarter er der gennemsnitligt pr. skole pr. \u00e5r? 5) Hvor mange \u00e5rsv\u00e6rk anvendes gennemsnitligt pr. skole pr. \u00e5r (cirka) til at varetage g\u00e5rdvagts-opgaven? Svar: L\u00e6s forvaltningens svar i nedenfor Besvarelse Sp\u00f8rgsm\u00e5l stillet af Bodil Kornbek (A), 28.08.2012: Da Socialdemokratiet \u00f8nsker at sikre en ordentlig omsorg og pleje for de \u00e6ldre p\u00e5 plejehjemmene, vil vi gerne bede om en redeg\u00f8relse for personalenormering p\u00e5 plejehjemmene i kommunen. Vi har s\u00e6rlig fokus p\u00e5 demente og \u00e6ldre med s\u00e6rlig plejebehov. Redeg\u00f8relsen skal afspejle udviklingen i perioden 2010 - 2012 p\u00e5 hver enkelt plejehjem. Svar: Siden 2010 har budgettet p\u00e5 \u00c6ldreomr\u00e5dets plejehjemsdel v\u00e6ret fordelt efter ens takster pr. plejehjemsplads i relation til l\u00f8n med f\u00f8lgende undtagelser: Der tildeles en lidt h\u00f8jere l\u00f8nsum pr. plads til midlertidige pladser og demenspladser sammenlignet med somatiske pladser. De 2 lokalcentre tildeles en s\u00e6rlig kompensation, fordi de grundet st\u00f8rrelsen (hhv. 20 og 29 pladser) ikke kan opn\u00e5 de samme stordriftsfordele som omr\u00e5decentrene. Stordriftsrationalet som vedtaget ifm. budget 2012 er i indev\u00e6rende \u00e5r fordelt mellem Virumgaard og Bauneh\u00f8j, fordi de i \u00e5r har v\u00e6ret de eneste centre med hver ca. 100 boliger. I 2013 vil ogs\u00e5 Solg\u00e5rden og Bredebo v\u00e6re omfattet. Budgettet til l\u00f8n d\u00e6kker b\u00e5de udgifter til fast personale, timel\u00f8nnede og vikarer. Omr\u00e5det er s\u00e5ledes l\u00f8nsumsstyret frem for normeringsstyret og det er op til den enkelte budgetansvarlige omr\u00e5deleder at udm\u00f8nte l\u00f8nbudgettet mest hensigtsm\u00e6ssigt lokalt i overensstemmelse med g\u00e6ldende overenskomster og kvalitetskrav. I tabellen nedenfor fremg\u00e5r l\u00f8nsummen inde p\u00e5 omr\u00e5decentre og lokalcentre. Der er medtaget tal for 2013 for at synligg\u00f8re de beslutninger, der er truffet ift. tidligere budgetvedtagelser, som f\u00f8rst sl\u00e5r igennem med fuld effekt til n\u00e6ste \u00e5r. Den gennemsnitlige l\u00f8nsum pr. plejebolig kan i perioden 2010-2013 opg\u00f8res til: DKL gns. alle omr\u00e5decentre DKL gns. store omr\u00e5decentre 2010 436.000 431.000 2011 432.000 427.000 2012 430.000 425.000 2013 427.000 421.000 L\u00f8nsummen pr. plejebolig er s\u00e5ledes s\u00e6nket med 9.000 kr. pr. plejebolig i gennemsnit i perioden 2010-13, svarende til en samlet besparelse p\u00e5 ca. 5. mio. kr. pr. \u00e5r. Omregnet i fuldtidsstillingen svarer dette til omkring 15 stillinger p\u00e5 alle kommunens omr\u00e5decentre og lokalcentre tilsammen. Den gennemsnitlige l\u00f8nsumsopg\u00f8relse d\u00e6kker over v\u00e6sentlige forskelle i den tildelte l\u00f8nsum pr. plejebolig: F.eks. er Virumg\u00e5rd og Bauneh\u00f8j med henholdsvis 122 og 111 pladser blevet reduceret i deres l\u00f8nsum med ca. 9.200 kr. pr. plejebolig. Til sammenligning er M\u00f8llebo med 40 pladser blevet reduceret med ca. 6.000 kr. pr. plejebolig. I og med at man er overg\u00e5et til l\u00f8nsumsstyring vil det ikke give noget anvendeligt billede af normeringsforholdene p\u00e5 kommunens plejehjem at opg\u00f8re antallet af ansatte p\u00e5 det enkelte omr\u00e5decenter i de enkelte \u00e5r og sammenligne p\u00e5 tv\u00e6rs af \u00e5r og centre. Endvidere har der fundet omfattende om- og udbygninger sted p\u00e5 de fleste centre i perioden, hvilket vil tilf\u00f8je en v\u00e6sentlig usikkerhed til opg\u00f8relsesmetoden. Lyngby M\u00f8llebo er eksempelvis i perioden g\u00e5et fra at rumme 75 plejeboliger til pr. 1. maj 2012 at rumme 40 boliger, som hovedsagligt er midlertidige. I m\u00e5nederne op til \u00e5bningen af de 40 plejeboliger var antallet af plejeboliger v\u00e6sentligt lavere end de 40 plejeboliger, men man valgte at fastholde kvalificerede medarbejdere frem til \u00e5bningen frem for at reducere medarbejderstaben fuldt ud i den mellemliggende periode. fill Sp\u00f8rgsm\u00e5l stillet af Simon Pihl S\u00f8rensen (A), 27.08.2012: I forbindelse med bes\u00e6ttelsen af centerchefstillinger m\u00e5 det formodes, at l\u00f8n og ans\u00e6ttelsesvilk\u00e5r er f\u00e6rdigforhandlet. Derfor \u00f8nskes en samlet oversigt over l\u00f8nvilk\u00e5r mv. for centerchefer, jf. tidligere dr\u00f8ftelse herom i \u00f8konomiudvalget. Yderligere anmodes om at angive udviklingen (i procent) i l\u00f8n, fsva. de centerchefer der kommer fra en stilling som afdelingsleder. Svar: L\u00e6s svaret i nedenst\u00e5ende notat. L\u00f8nvilk\u00e5r for centercheferne Sp\u00f8rgsm\u00e5l stillet af Hans Henrik Madsen (F), 20.08.2012: Hvor mange nuv\u00e6rende dagpengemodtagere i LTK falder ud af systemet det f\u00f8rste halv\u00e5r af 2013 med mindre de f\u00e5r et job inden da? Der \u00f8nskes en opg\u00f8relse m\u00e5ned for m\u00e5ned. Der \u00f8nskes et groft sk\u00f8n over, hvor mange af disse, der forventes at komme i arbejde. Endelig \u00f8nskes, om muligt, et groft sk\u00f8n over hvor af dem, der falder ud af systemet, kan komme p\u00e5 kontanthj\u00e6lp. Svar: J\u00e6vnf\u00f8r sag udsendt til \u00d8konomiudvalgsm\u00f8det 28. august var der i Lyngby-Taarb\u00e6k i marts 2012 155 a-dagpengemodtagere, som har modtaget dagpenge i mindst 2 \u00e5r inden for de seneste 3 \u00e5r. I sagen er desuden beskrevet den indsats jobcentret har m\u00e5lrettet netop denne gruppe for at forebygge, at de n\u00e5r at opbruge deres dagpengeret. Tallet fra marts 2012 bygger p\u00e5 et dataudtr\u00e6k fra Besk\u00e6ftigelsesregion Hovedstaden og Sj\u00e6lland i juni 2012. Forvaltningen har kontaktet besk\u00e6ftigelsesregionen mhp. nyere tal og tilgangen p\u00e5 m\u00e5neder. Det er ikke pt. muligt - og der er ikke opg\u00f8relser over, hvor mange der fremadrettet mister a-dagpengeretten, da det er beh\u00e6ftet med stor usikkerhed, ift. forbrug af dagpengeperioden og da der erfaringsm\u00e6ssigt - j\u00e6vnf\u00f8r ogs\u00e5 tidligere afkortninger - er mange der finder besk\u00e6ftigelse kort inden a-dagpengerettens oph\u00f8r. Arbejdsmarkedskommissionen vurderer, at omkring 70 pct. af de personer, der forlader dagpengesystemet vil finde besk\u00e6ftigelse eller blive selvfors\u00f8rgende p\u00e5 anden m\u00e5de (heraf vurderes at 80 pct. kommer i reel besk\u00e6ftigelse), 10 pct. vil p\u00e5begynde en uddannelse og de resterende 20 pct. vil overg\u00e5 til anden offentlig fors\u00f8rgelse (prim\u00e6rt kontanthj\u00e6lp). Oms\u00e6ttes disse tal til de 155 i Lyngby-Taarb\u00e6k, der i marts 2012 havde modtaget dagpenge i 2 \u00e5r inden for de seneste tre \u00e5r og foruds\u00e6ttes det, at det vil svare til bestanden der pr. 1\/1-2013 potentielt ville blive omfattet af reglerne ville det sk\u00f8nsm\u00e6ssigt betyde at: Ca. 110 personer vil finde besk\u00e6ftigelse eller bliver selvfors\u00f8rgende p\u00e5 anden m\u00e5de Ca. 15 personer ville p\u00e5begynde en uddannelse Ca. 30 personer vil overg\u00e5 til anden offentlig fors\u00f8rgelse. Sidstn\u00e6vnte er afh\u00e6ngig af om de er berettigede. If\u00f8lge notat udarbejdet af Besk\u00e6ftigelsesregion Hovedstaden og Sj\u00e6lland vurderer Arbejderbev\u00e6gelsens Erhvervsr\u00e5d, at 30 pct. af de personer, der ikke finder reel besk\u00e6ftigelse eller p\u00e5begynder en uddannelse ved oph\u00f8r af dagpengeperioden er kontanthj\u00e6lpsberettigede. Arbejdsmarkedskommissionen vurderer det dobbelte - omkring 60-70 pct. Da Lyngby-Taarb\u00e6k borgere, som er medlem af en a-kasse, oftest har formue eller friv\u00e6rdi sk\u00f8nnes det, at andelen, der ikke er berettiget til kontanthj\u00e6lp vil v\u00e6re h\u00f8jere end p\u00e5 landsplan. Det skal understreges, at der er tale om et usikkert sk\u00f8n for den bestand, der samlet omfattes af regel\u00e6ndringen fra 1\/1-2013. Tallet siger ikke noget om den l\u00f8bende tilgang. AK-Samvirke har offentliggjort tal, der viser, at 146 ledige passerede to \u00e5rs dagpengeklip i Lyngby-Taarb\u00e6k Kommune i \u00e5rsperioden april 2011 - marts 2012 - svarende til ca. 12 i gennemsnits pr. m\u00e5ned. Heraf vil nogle s\u00e5 finde job, uddannelse mv. jf. ovenfor. AK-Samvirkes opg\u00f8relse tager dog ikke h\u00f8jde for, at den 2-\u00e5rige dagpengeperiode opg\u00f8res indenfor 3 \u00e5r. Der vil l\u00f8bende blive givet en status p\u00e5 nyeste tal fra Besk\u00e6ftigelsesregion Hovedstaden Sj\u00e6lland, f\u00f8rste gang ved n\u00e6ste opf\u00f8lgning p\u00e5 \u00d8konomiudvalget i oktober eller november, som protokolleret p\u00e5 \u00d8konomiudvalgsm\u00f8det 28. august. Sp\u00f8rgsm\u00e5l stillet af Henrik Brade Johansen (B) , 14.08.2012: Der hersker uenighed om hvor stort behov LTK har for et nyt plejehjem. I den forbindelse \u00f8nskes det oplyst hvad de gns omkostninger er for kommunen ved de LT-borgere, der bor p\u00e5 plejehjem i andre kommuner i forhold til hvad en plads p\u00e5 det nye plejehjem forventes at koste kommunekassen? Svar: En plejehjemsplads som k\u00f8bes i en anden kommune koster i gennemsnit ca. 550.000 kr. og den gennemsnitlige udgift d\u00e6kker over betydelige forskelle kommunerne imellem. LTK kan selv drive en plejehjemsplads p\u00e5 det nye plejehjem for ca. 440.000 kr. \u00e5rligt. Hertil kommer en ansl\u00e5et udgift til drift af servicearealer ved det nye plejehjem p\u00e5 ca. 25.000 kr. \u00e5rligt. I alt ca. 465.000 kr. \u00e5rligt. Sp\u00f8rgsm\u00e5l stillet af Henrik Brade Johansen (B) , 14.08.2012: Har den hidtidge forpagter efter forvaltningens opfattelse honoreret sine forpligtelser til at vedligeholde de udlejningsboliger, forpagtningen omfatter? Hvilket tilsyn er der gennem \u00e5rene f\u00f8rt med at forpagtningsaftalen er blevet overholdt? Svar: Det er gennem samtale med forpagteren lagt til grund, at sidstn\u00e6vnte har udf\u00f8rt de aftalte vedligeholdelsesarbejder iht. til vedligeholdelsesplanen og i \u00f8vrigt foretaget den n\u00f8dvendige l\u00f8bende udvendige vedligeholdelse af udlejningsboligerne. Arbejder af fornyende karakter eller udskiftning p\u00e5hviler kommunen, og kommunen har ikke foretaget en selvst\u00e6ndig vurdering med hensyn til behovet for s\u00e5danne arbejder og de hermed forbundne omkostninger. Derudover har Ejendomskontoret f\u00f8rt tilsyn med ejendommen i forbindelse med planl\u00e6gning og gennemf\u00f8relse af de konkrete aftalte vedligeholdelsesarbejder. Sp\u00f8rgsm\u00e5l stillet af Henrik Brade Johansen (B) , 14.08.2012: P\u00e5 m\u00f8de med Trong\u00e5rdens idr\u00e6tsforening kom det frem at man har behov for tilskuerfacilitter ved en ny atletikbane, nogenlunde svarende til den nuv\u00e6rende vesttribune. Samtidig var man st\u00e6rkt interesserede i, at en ny atletikbane kommer til at ligge nord for stadion s\u00e5 man ikke \u00f8del\u00e6gger Badeparken. Det rejser to sp\u00f8rgsm\u00e5l: 1 Er der indregnet tilskuerfacilititer i det oplyste budget 15 mio kr til en ny atletikbane. Hvis ikke, hvad ansl\u00e5s det at koste at opf\u00f8re en tribune svarende til trong\u00e5rdens behov? 2 Ved at anl\u00e6gge atletikbanen p\u00e5 de nuv\u00e6rende fodboldstr\u00e6ningsbaner vil der blive inddraget minimum en af disse som evt. Kan erstates af en kunstgr\u00e6sbane. Er der taget h\u00f8jde for det i budgettet til et nyt atletikanl\u00e6g og hvis ikke, hvad vil det s\u00e5 koste? Svar: Ad 1 De 15 millioner er den ansl\u00e5ede pris, hvis atletikbanerne etableres i Badeparken, da der her vil v\u00e6re afledte omkostninger til p-pladser og vej, som skal flyttes, samt udj\u00e6vning af underlag. Hvis atletikbanerne etableres et sted, hvor underlaget er j\u00e6vnt, og der ikke skal flyttes p-pladser eller veje, er prisen sk\u00f8nnet til 10 millioner. Der er ikke indregnet tilskuerfaciliteter i st\u00f8rrelsesordenen som en ny vesttribune i prisen, dog vil der indenfor rammerne v\u00e6re mulighed for at lave en mindre tribune, som kan bruges ved klubbens mindre arrangementer. Da det prim\u00e6rt er i forbindelse med afholdelse af arrangementet Lyngby Games, at der er behov for mange tilskuerpladser, vil en mulig l\u00f8sning v\u00e6re at anvende mobiltribuner, som kan s\u00e6ttes op til lejligheden (pris ved 1140 pladser ved leje hos Sport Event Danmark er 53.600 kr.) I Helsing\u00f8r Kommune har kommunen for nylig renoveret og finansieret selve atletikanl\u00e6gget, mens man har henvist klubben til selv at s\u00f8ge finansiering til publikumsfaciliteter, der lever op til kravene ved afholdelse af arrangementer, der stiller krav til publikumsfaciliteter. En lignende model kan eventuelt anvendes i Lyngby-Taarb\u00e6k Kommune. Ad 2 Hvis atletikl\u00f8bebanerne placeres langs kolonihaverne, inddrages en tr\u00e6ningsbane (brutto to tr\u00e6ningsbaner, netto en, da der vil kunne placeres en tr\u00e6ningsbane indenfor l\u00f8bebanerne, ligesom det er tilf\u00e6ldet med det eksisterende opvisningsstadion). En ny kunstgr\u00e6sbane koster omkring 5 millioner at anl\u00e6gge. Etableres atletikbanerne p\u00e5 en af de nuv\u00e6rende fodboldtr\u00e6ningsbaner, vil prisen for at anl\u00e6gge atletikbanerne v\u00e6re 10 millioner, idet underlaget er plant og der ikke skal flyttes veje eller p-pladser. Det samlede budget for atletikbaner og ny kunstgr\u00e6sbane vil derfor v\u00e6re omkring 15 millioner. Dette er inklusiv en mindre tilskuertribune, der dog ikke kan rumme samme antal tilskuere som den nuv\u00e6rende tribune p\u00e5 stadion og som derfor ikke lever op til kravene ved afholdelse af st\u00f8rre arrangementer som fx DM. Ved en l\u00f8sning langs kolonihaverne, er der medregnet plads til tilskuere, idet der langs kolonihaverne kan etableres en mindre tribune. Sp\u00f8rgsm\u00e5l stillet af Lene Kaspersen (C), 12.07.2012: 1. Hvorfor er det lige, at vi ikke l\u00e6ngere spuler brandhaner? 2. Hvorfor er det lige, at vi nedl\u00e6gger brandhaner (hvor mange, og hvor mange er tilbage)? 3. Hvorfor skal vi have flere brandchefvogne (vi har 2 og Gentofte har 3, hvad skal vi med flere?), is\u00e6r n\u00e5r vi ikke har vandvogne, hvis det br\u00e6nder. Svar: 1. Hvorfor er det lige, at vi ikke l\u00e6ngere spuler brandhaner? Praksis mht. funktionsafpr\u00f8vning af brandhaner (skylning, eftersyn og afpr\u00f8vning), tidligere forest\u00e5et af Lyngby-Taarb\u00e6k Kommunes Vandforsyning, nu Lyngby-Taarb\u00e6k Forsyning A\/S, er u\u00e6ndret. Brandhanerne er senest funktionsafpr\u00f8vet i efter\u00e5ret 2011. 2. Hvorfor er det lige, at vi nedl\u00e6gger brandhaner (hvor mange, og hvor mange er tilbage)? Lyngby-Taarb\u00e6k Forsyning A\/S meddelte i 2009\/2010, at der i den n\u00e6rmeste fremtid skulle ske en renovering af vandledningsnettet i Lyngby-Taarb\u00e6k Kommune, hvorfor kommunen blev anmodet om stillingtagen til evt. videref\u00f8relse af hidtil g\u00e6ldende brandhanenet. Det er kommunens (beredskabets) opgave at sikre tilstr\u00e6kkelig vandforsyning til brandslukning, herunder afholdes af de \u00f8konomiske udgifter hertil. I den forbindelse analyseredes de operative og \u00f8konomiske konsekvenser ved en evt. \u00e6ndring af det eksisterende koncept for vandforsyning til brandslukning. Der blev analyseret 2 mulige l\u00f8sninger: Det hidtidige koncept med brandhaner videref\u00f8res, dog med antallet af brandhaner reduceret fra ca. 950 til 600 Der implementeres et nyt koncept, hvor brandk\u00f8ret\u00f8jerne medbringer st\u00f8rre vandm\u00e6ngde end hidtil, og der bibeholdes ca. 40 strategiske brandhaner. Sagen blev behandlet i Kommunalbestyrelsen (sag nr. 13 p\u00e5 KMB-m\u00f8det d. 31.01.2011). L\u00f8sning nr. 2 blev valgt. Der er til dato, i takt med Lyngby-Taarb\u00e6k Forsyning A\/S renoveringsplan, nedlagt 63 brandhaner, hovedsagligt i Taarb\u00e6k-omr\u00e5det. Brandhanerne nedl\u00e6gges i takt med renoveringsplanens udf\u00f8relse eller ved beskadigelse, nedbrud mv. Der er ca. 850 brandhaner tilbage. Indtil Lyngby-Taarb\u00e6k Kommune har anskaffet brandk\u00f8ret\u00f8jer med tilstr\u00e6kkelig stor vandkapacitet, er der i overgangsperioden truffet aftale med Rudersdal-H\u00f8rsholm Brandv\u00e6sen om vederlagsfri assistance med vandtankvogne. 3. Hvorfor skal vi have flere brandchefvogne (vi har 2 og Gentofte har 3, hvad skal vi med flere?), is\u00e6r n\u00e5r vi ikke har vandvogne, hvis det br\u00e6nder. Beredskabskommissionen tiltr\u00e5dte d. 5.10.2011, at beredskabet anvender yderligere en indsatsledervogn inden for beredskabets budgetramme med det form\u00e5l at opn\u00e5 st\u00f8rre fleksibilitet og driftsikkerhed ved varetagelse af indsatsledervagten, herunder for at tilgodese indsatsen p\u00e5 tv\u00e6rs af kommunegr\u00e6nserne. I den forbindelse kan det oplyses, at begge indsatsledervogne har v\u00e6ret indsat flere gange samtidig i forbindelse med indsatser i l\u00f8bet af de seneste m\u00e5neder. Til sammenligning r\u00e5der f.eks. Rudersdal-H\u00f8rsholm Brandv\u00e6sen over 4 indsatsledervogne og Ballerup Kommune og Gladsaxe Kommune r\u00e5der hver over 3 indsatsledervogne. Det nuv\u00e6rende behov her i kommunen vurderes dog d\u00e6kket med 2 indsatsledervogne. Sp\u00f8rgsm\u00e5l stillet af Birgitte Hannibal (V) 10.07.2012: Hvor stor en procentdel af administrationens ansatte er akademikere? Hvor stor er andelen p\u00e5 landsgennemsnit (alle kommuner)? Svar: L\u00e6s forvaltningens svar i f\u00f8lgende notat. Budgetsvar Sp\u00f8rgsm\u00e5l stillet af Birgitte Hannibal (V) 10.07.2012: Hvor mange faglokaler er renoveret i perioden 2010-2012? Hvilke skoler mangler at f\u00e5 renoveret lokaler og hvordan f\u00e5r vi de resterende opgraderet? I hvor h\u00f8j grad bidrager skolerne via den indvendige vedligeholdelse til renoveringen af faglokaler? Svar: Hvor mange faglokaler er renoveret i perioden 2010-2012? I perioden 2010-2012 er f\u00f8lgende faglokaler renoveret: Faglokalerne h\u00e5ndarbejde, musik og sl\u00f8jd p\u00e5 Taarb\u00e6k Skole flyttes i 2012 og indrettes p\u00e5 ny. Sommeren 2011 blev natur-tekniklokalet p\u00e5 Sorgenfriskolen indrettet til ogs\u00e5 at v\u00e6re et fysik-kemilokale. I perioden 2010-12 er naturfag samt drengenes og pigernes gymnastiksal renoveret p\u00e5 Kongevejens Skole. Dog udest\u00e5r udskiftning af vinduerne i de to gymnastiksale samt evt. etablering af ventilation i de to sale. Hvilke skoler mangler at f\u00e5 renoveret lokaler, og hvordan f\u00e5r vi de resterende opgraderet? Der foreligger ikke nogen samlet, bygningsfaglig gennemgang af renoveringsbehovet for skolernes faglokaler. Skolerne peger selv p\u00e5 f\u00f8lgende renoverings-\/udbygningsbehov: Hummeltofteskolen: Omkl\u00e6dningsrummene til idr\u00e6tsundervisningen kan ikke rumme de b\u00f8rn, der skal have idr\u00e6t i skoletiden. Virum Skole: Fysiklokale mangler renovering. Engelsborgskolen: Musik og idr\u00e6t mangler renovering. Lundtofte Skole: Faglokalerne sl\u00f8jd, billedkunst, h\u00e5ndarbejde, musik og idr\u00e6t (is\u00e6r omkl\u00e6dningsrummet) mangler renovering. Sorgenfriskolen: Gymnastiksalen mangler renovering. Der er ingen plan for udbedring af de ovenn\u00e6vnte renoverings- og udbygningsbehov, ligesom der heller ikke er afsat budget hertil. I hvor h\u00f8j grad bidrager skolerne via den indvendige vedligeholdelse til renovering af faglokaler? P\u00e5 skoleomr\u00e5det eksisterer der en f\u00e6lles pulje til bygningsvedligeholdelse mv. Det varierer, i hvor stor grad skolerne selv bidrager til renovering af lokaler, eller om renoveringerne finansieres over den f\u00e6lles pulje til bygningsvedligeholdelse. Der er f\u00f8lgende eksempler p\u00e5 egenfinansiering: Taarb\u00e6k Skole: De ovenn\u00e6vnte flytninger af h\u00e5ndarbejde, musik og sl\u00f8jd er finansieret gennem overskud fra de seneste regnskabs\u00e5r. Virum Skole: Renovering af biologilokalet i forbindelse med, at der skulle bruges flere klasselokaler. Sorgenfriskolen: Omdannelse af natur-tekniklokalet til ogs\u00e5 at kunne rumme fysik-kemi blev finansieret gennem skolernes f\u00e6lles budget til bygningsvedligeholdelse, mens skolen selv betalte indk\u00f8b af materialer. Kongevejens Skole: Den ovenn\u00e6vnte renovering af naturfag samt renoveringen af pigernes gymnastiksal blev finansieret af eget budget, mens renoveringen af drengenes gymnastiksal blev finansieret over skolerne f\u00e6lles budget til bygningsvedligeholdelse. Sp\u00f8rgsm\u00e5l stillet af Simon Pihl S\u00f8rensen (A) 06.07.2012: Der \u00f8nskes et forslag forud for budgetforhandlingerne til, hvordan LTK kan tage initiativer, der sikrer, at vi kan indfri det besparelsespotentiale, som besk\u00e6ftigelsesregionen har p\u00e5vist er til stede (prim\u00e6rt p\u00e5 kontanthj\u00e6lpsomr\u00e5det), jf. seneste resultatrevisioner (for 2009 alene 27 millioner dkk.). Svar: Besparelsespotentialet beregnes ved at sammenligne med kommuner med samme rammevilk\u00e5r (klyngen). P\u00e5 kontanthj\u00e6lpsomr\u00e5det skulle Lyngby-Taarb\u00e6k have v\u00e6ret placeret i en anden klynge, da Lyngby-Taarb\u00e6ks gennemsnitlige varighed p\u00e5 kontanthj\u00e6lp er h\u00f8jere end klyngens. Besparelsespotentialet er derfor lidt overvurderet. Forvaltningen er dog opm\u00e6rksom p\u00e5 udgiftsniveauet p\u00e5 omr\u00e5det. Forvaltningen er i gang med at udarbejde et opl\u00e6g til politisk dr\u00f8ftelse om en eventuel justering af indsatsen for kontanthj\u00e6lpsmodtagere med det form\u00e5l, at nedbringe antallet af borgere, som modtager kontanthj\u00e6lp. Det forvaltningen umiddelbart overvejer, er blandt andet f\u00f8lgende: Brugen af privat l\u00f8ntilskud som redskab i indsatsen udvides og kombineres evt. med korterevarende kompetenceudvikling, da redskabet har h\u00f8j effekt og fors\u00f8rgelsen er billigere. Flere indsatsklare kontanthj\u00e6lpsmodtagere aktiveres i virksomhedscentre. Unge, der igen s\u00f8ger kontanthj\u00e6lp og allerede har v\u00e6ret igennem vejledningsforl\u00f8b via UU og VUC fx ifm. uddannelsesp\u00e5l\u00e6g skal direkte i praktisk fuldtidsaktivering, hvor de selv oplever at g\u00f8re nytte for deres kontanthj\u00e6lp. Yderligere fokus p\u00e5 r\u00e5dighedsvurdering og konsekvent sanktion ved uberettiget frav\u00e6r Der arbejdes endvidere p\u00e5 at f\u00e5 mere ud af sammenh\u00e6ngen mellem sundheds- og besk\u00e6ftigelsesindsatsen. Der er i dag et tv\u00e6rfagligt samarbejde mellem de to omr\u00e5der i forhold til ledige fleksjobberettigede borgere. P\u00e5 baggrund af erfaringer med dette projekt overvejer forvaltningen at udvide samarbejdet s\u00e5ledes, at det ogs\u00e5 omfatter kontanthj\u00e6lpsmodtagere. Erfaringen fra projektet er, at der er en positiv synergi mellem sundhed og besk\u00e6ftigelse i forhold til borgerens tro p\u00e5 og motivation til at \u00e6ndre sin situation b\u00e5de sundhedsm\u00e6ssigt og besk\u00e6ftigelsesm\u00e6ssigt. Sp\u00f8rgsm\u00e5l stillet af Simon Pihl S\u00f8rensen (A) 06.07.2012: Som det fremg\u00e5r af budgetredeg\u00f8relsen har besparelserne is\u00e6r ramt b\u00f8rne - og \u00e6ldreomr\u00e5det, medens der ikke har v\u00e6ret et tilsvarende fald (eller et fald overhovedet) p\u00e5 det administrative omr\u00e5de. I den forbindelse \u00f8nskes f\u00f8lgende belyst: Udviklingen i antallet af akademikere i \u00f8konomisk forvaltning og B\u00f8rneforvaltningen fra 2008 til dato. Der \u00f8nskes en redeg\u00f8relse for afl\u00f8nningen af medarbejdere og stabe set i forhold til niveauet for akademikere i fx Juridisk afdeling og Teknisk Forvaltning. Svar: L\u00e6s forvaltningens svar i vedh\u00e6ftede dokument. Budgetsvar Sp\u00f8rgsm\u00e5l stillet af Simon Pihl S\u00f8rensen (A) 06.07.2012: Regres i forhold til sygedagpenge. Jeg er opm\u00e6rksom p\u00e5 svar p\u00e5 sp\u00f8rgsm\u00e5l stillet af kmb. tidligere, men vi halter stadig meget bagefter i forhold til de allerbedste. Tager man fx kommuner som H\u00f8je Taastrup og Fredericia indkr\u00e6ver de henholdsvis 111 kroner og 65 kroner pr. indbygger i 2010, medens vi indkr\u00e6ver 31 kroner. Er der overhovedet ikke mulighed for at intensivere indsatsen her? Svar: Forskellen p\u00e5 regresindt\u00e6gter mellem kommuner kan i nogle tilf\u00e6lde skyldes forskellig praksis for kontering eller nogle kommuner har haft nogle sagspukler , hvilket giver ekstraordin\u00e6rt h\u00f8je indt\u00e6gter i nogle \u00e5r. If\u00f8lge Danmarks Statistik havde Fredericia en bruttoregresindt\u00e6gt i 2009 p\u00e5 27.000 kr. - i 2010 var den 3,2 mio. kr. og 2011 4,0 mio. kr. Ogs\u00e5 H\u00f8je Taastrup er ekstraordin\u00e6r h\u00f8j indt\u00e6gt i 2010 5,3 mio. kr. i 2011 var indt\u00e6gten 2,4 mio. kr. Endvidere er der ogs\u00e5 forskel p\u00e5 kommunernes befolkningssammens\u00e6tning. Lyngby-Taarb\u00e6k-borgere er ofte borgere, som har f\u00e6rre autoskader - en betydelig del af regressagerne er netop autoskader. I praksis bliver der ikke f\u00f8rt retssager, da store sagsomkostninger og ringe muligheder for at f\u00e5 pengene hjem medf\u00f8rer, at det hidtil har v\u00e6ret vurderet, at det ikke har kunnet svare sig. Det bliver dog overvejet fra sag til sag, hvor sandsynligheden for at f\u00e5 pengene hjem afvejes i forhold til sagsomkostningerne. P\u00e5 denne baggrund vurderes det ikke, at der er mulighed for at intensivere indsatsen yderligere med henblik p\u00e5 at \u00f8ge indt\u00e6gten p\u00e5 omr\u00e5det. Sp\u00f8rgsm\u00e5l stillet af Simon Pihl S\u00f8rensen (A) 06.07.2012: Hvor meget kan spares p\u00e5 anl\u00e6gsbudgettet ved at droppe r\u00e5dhusbyggeri? Svar: Projektet om samling af r\u00e5dhusfunktionerne blev indarbejdet i Budget 2012-15 p\u00e5 baggrund af en pr\u00e6sentation af en businesscase, der viste, at den beregnede anl\u00e6gsinvestering ville kunne give en \u00e5rlig driftsbesparelse p\u00e5 7,1 mio. kr. I Budget 2012-15 er tallene fra businesscasen indarbejdet s\u00e5vel i anl\u00e6gsbudgettet som i driftsbudgettet. Anl\u00e6gsbudget: P\u00e5 anl\u00e6gsbudgettet er bel\u00f8bet indarbejdet som et samlet bel\u00f8b, der dog d\u00e6kker over flere parametre, b\u00e5de anl\u00e6gsomkostning ved ny tilbygning, renovering af eksisterende r\u00e5dhus, salg af grunde og deponering samt automatisk l\u00e5neadgang. Specifikationen af det samlede anl\u00e6gsbel\u00f8b fremg\u00e5r af tabellen, der kan hentes nedenfor. I tabellen er de oprindelige tal dog korrigeret for den tidsforskydning, der blev besluttet godkendt p\u00e5 \u00d8K-m\u00f8det den 19. juni 2012, s\u00e5ledes at specifikationen svarer til de anl\u00e6gsbel\u00f8b, der fremg\u00e5r af Budgetforslag for 2013-16. Tabel Driftsbudget: Businesscasen viser, at der \u00e5rligt er tale om en driftsbesparelse p\u00e5 7,1 mio. kr., som blev indarbejdet med vedtagelsen af ADM 1a. Den forskydning, der er indarbejdet i budgetforslag 2013-16, medf\u00f8rer, at driftsbesparelsen f\u00f8rst kan p\u00e5regnes fra 2015 med 3,5 mio. kr. og fra 2016 med fuld effekt p\u00e5 7,1 mio. kr. Hvis projektet droppes: Det umiddelbare svar ville v\u00e6re, at man i s\u00e5 fald blot skulle rulle budgettet tilbage b\u00e5de p\u00e5 driftssiden og p\u00e5 anl\u00e6gssiden og dermed opn\u00e5 en besparelse p\u00e5 kort sigt svarende til de ovenn\u00e6vnte tal. Men hvis projektet droppes, efterlader det kommunen i en situation, hvor man st\u00e5r tilbage med det eksisterende r\u00e5dhus, der inden for kort tid skal renoveres p\u00e5 grund af en nedslidt bygningskrop, det g\u00e6lder f.eks. toiletter og faldstammer. Endvidere vil der v\u00e6re behov for bygningsm\u00e6ssige \u00e6ndringer, der svarer til en nutidig og mere effektiv udnyttelse af arealerne. Derfor vil der v\u00e6re behov for at en stor del af udgiften til renovering p\u00e5 19,4 mio. kr. fastholdes, hvis man skal vise et reelt billede. Reduktionen af anl\u00e6gsudgiften kan derfor ikke g\u00f8res op til de 39,6 mio. kr., der optr\u00e6der i anl\u00e6gsbudgettet for 2013-16 (se tabellen ovenfor), men kan alene opg\u00f8res til den udgift p\u00e5 20,2 mio. kr., der knytter sig til den nye tilbygning. P\u00e5 driftssiden skal der ske en reduktion af effektiviseringsgevinsten p\u00e5 3,5 mio. kr. i 2015 og 7,1 mio. kr. i 2016, i alt 10,6 mio. kr. i budgetperioden. I alt vil budgetforslag 2013-16 som minimum skulle reduceres med 20,2 mio. kr. p\u00e5 anl\u00e6gssiden, mens driftsbudgettet i samme periode skulle for\u00f8ges med 10,6 mio. kr. Alts\u00e5 min. netto 9,6 mio. kr. Til dette regnestykke skal tilf\u00f8jes, at der fra 2017 og frem vil v\u00e6re en forv\u00e6rring af kommunens \u00f8konomi med \u00e5rligt 7,1 mio. kr. som f\u00f8lge af en manglende effektiviseringsgevinst. Ovenst\u00e5ende beregninger tager alle udgangspunkt i den oprindelig businesscase fra 2011. Sp\u00f8rgsm\u00e5l stillet af Simon Pihl S\u00f8rensen (A) 12.04.2012: 1. Der \u00f8nskes oplyst hvor mange indberetninger LTK har modtaget om (potentielt) udsatte b\u00f8rn og unge i 2011? 2. En kort beskrivelse af proceduren, n\u00e5r en indberetning indg\u00e5r i forvaltningen, herunder med angivelse af kvalitetskrav og svar- og sagsbehandlingsfrister? 3 Hvorledes holdes B\u00f8rne- og ungdomsudvalget orienteret om udvikling i antallet af indberetning samt arbejdet hermed? 4. Det \u00f8nskes oplyst om kommunen har foretaget de lovpligtige tilsyn med anbringelser p\u00e5 opholdssteder. I modsat fald, hvor mange tilsyn har kommunen foretaget og hvor mange burde man if\u00f8lge lovgivningen have foretaget? (2011-tal) 5. Hvordan er serviceniveauet efter besparelserne? 6. G\u00e5r det ud over antallet af tilsyn. Leverer vi varen? Svar: Ad 1: Der er modtaget ca. 200 underretninger i 2011. AD 2: Der vedl\u00e6gges sagsflowdiagrammer for, hvordan nye henvendelser og underretninger behandles. Det er modtagelsen i B\u00f8rn og Familier, som behandler alle nye henvendelser og underretninger. Afdelingen for B\u00f8rn og Familier er pr. 1. marts 2011 blevet specialiseret i en modtagelse, et handicapteam, et psykosocialt team og og et familieplejeteam. Handicapteamet og det psykosociale team Samtidig er der i de to f\u00f8rstn\u00e6vnte team en specialisering i to grupper for henholdsvis b\u00f8rn og unge Modtagelsen er specialiseret i forhold til at vurdere henvendelser og samtlige nye henvendelser dr\u00f8ftes ugentligt med en faglig leder. Der er etableret en telefonvagt s\u00e5ledes at der kan opn\u00e5s r\u00e5dgivning i forhold til usikkerhed om, hvorvidt man skal underrette, men ogs\u00e5 for at kunne give en f\u00f8rsteh\u00e5nds personlig r\u00e5dgivning til borgere og samarbejdspartnere, der ringer og har brug for r\u00e5dgivning. Ved underretninger gives en kvittering til underretter inden for 6 arbejdsdage, s\u00e5ledes som loven foreskriver det. Underretninger vurderes f\u00f8rst og fremmest i forhold til om der er et ukat handlebehov. I s\u00e5 fald handles der med det samme. Dern\u00e6st vurderes det om der er behov for at udarbejde en b\u00f8rnefaglig unders\u00f8gelse ( 50). Tr\u00e6ffes der afg\u00f8relse om, at der skal udarbejdes en 50 unders\u00f8gelse, skal unders\u00f8gelsen f\u00e6rdigg\u00f8res inden for fire m\u00e5neder, s\u00e5ledes som loven foreskriver det. Kan unders\u00f8gelsen ikke f\u00e6rdigg\u00f8res (fx fordi man afventer information fra en b\u00f8rnepsykiatrisk udredning) skrives en forel\u00f8big konklusion. AD 3: Der er f\u00f8rst i marts 2011 skabt et datagrundlag for at registrere underretninger. Udvalget er dog ved freml\u00e6ggelse af opf\u00f8lgning p\u00e5 Strategi og reorganisering af afdelingen for B\u00f8rn og Familier l\u00f8bende skriftligt og mundtligt blevet orienteret om de generelle tiltag i afdelingen. (sidste opf\u00f8lgning vedl\u00e6gges). Som opf\u00f8lgning p\u00e5 dr\u00f8ftelsen p\u00e5 budgetseminaret i april vil der p\u00e5 B\u00f8rne- og Ungdomsudvalgets m\u00f8de i maj 2012 komme en sag p\u00e5 om, hvilke ledelsesinformationer B\u00f8rne- og Ungdomsudvalget fremover vurderer som n\u00f8dvendige for at kunne varetage sin politiske styring og tilsyn med det b\u00f8rnesociale omr\u00e5de. AD 4: Alle de generelle tilsyn med plejefamilier, som er bosiddende i Lyngby-Taarb\u00e6k Kommune, men som ikke n\u00f8dvendigvis har b\u00f8rn fra LTK ( i alt 40 familier) og med anbringelsesstedet Gl. Vartov er foretaget i 2011, som loven foreskriver det en gang \u00e5rligt for plejefamilier og to gange \u00e5rligt for ungeboligerne p\u00e5 Gl. Vartov. De personrelaterede tilsyn skal f\u00f8res to gange \u00e5rligt. Ud fra et gennemsnit af antal anbragte b\u00f8rn - hvor nogle bliver 18 \u00e5r (op til 22 \u00e5r for de, der er i efterv\u00e6rn) og derfor stopper i en anbringelse i l\u00f8bet af 2011 og andre nyanbringes i l\u00f8bet af \u00e5ret i2011 - skulle der samlet set v\u00e6re f\u00f8rt 149 tilsyn med anbragte b\u00f8rn. Der er i alt f\u00f8rt 177 tilsyn. Samlet set er der s\u00e5ledes set f\u00f8rt flere tilsyn end det loven kr\u00e6ver. En del b\u00f8rn har f\u00e5et flere tilsyn end to. Grundet nedenst\u00e5ende omst\u00e6ndigheder (beskrevet i sp\u00f8rgsm\u00e5l 5) har nogle b\u00f8rn dog kun f\u00e5et et tilsyn i 2011. For langt de fleste af disse b\u00f8rn har der dog primo 2012 v\u00e6ret lavet et nyt tilsyn. S\u00e5ledes opfyldes tilsynspligten i henhold til loven fremadrettet. AD 5 Serviceniveauet s\u00e6ttes p\u00e5 handicapomr\u00e5det ud fra det niveau, som er fastlagt i Socialministeriets Vejledning og den fastl\u00e6ggelse af retspraksis som Det Sociale n\u00e6vn fastl\u00e6gger p\u00e5 baggrund af for\u00e6ldre der klager over kommunens afg\u00f8relser. En r\u00e6kke bevillinger i LTK har ligget p\u00e5 et h\u00f8jere serviceniveau end Socialministeriets Vejledning og diverse ankeafg\u00f8relser fastl\u00e6gger. Derfor er serviceniveauet rettet ind i tr\u00e5d med retspraksis. Vedlagte opg\u00f8relse over sager, der er p\u00e5klaget til Det Sociale N\u00e6vn viser, at kommunen f\u00e5r medhold i langt de fleste sager. I de f\u00e5 tilf\u00e6lde, hvor Det Sociale N\u00e6vn har givet borgeren medhold i den sk\u00f8nsm\u00e6ssige vurdering, er praksis efterf\u00f8lgende rettet ind. Der er ogs\u00e5 opn\u00e5et besparelser i forhold til bevillinger p\u00e5 handicapomr\u00e5det efter \u00e6ndring af loven om tabt arbejdsfortjeneste. Dette skyldes dels, at loven er lavet om, s\u00e5ledes at der er sat et loft over tabt arbejdsfortjeneste. Kommunen anbringer fortsat de b\u00f8rn, der skal anbringes i henhold til loven, men med Barnets Reform skal kommunen f\u00f8rst vurdere om en anbringelse i plejefamilie er det mest optimale for barnet. Denne lov\u00e6ndring har medf\u00f8rt, at der er kommet blik for at anbringe flere b\u00f8rn i plejefamilier, hvilket har givet besparelser, men ogs\u00e5 bedre forhold for de anbragte b\u00f8rn som f\u00e5r mulighed for at etablere n\u00e6re relationer til f\u00e5 stabile og faste voksne. Endelig er en del bevillinger, der blot l\u00f8b uden at barnet eller den unge reelt benyttede sig af tilbuddet blevet lukket under screeningen af sager. Det bet\u00f8d, at der p\u00e5 grund af manglende opf\u00f8lgning og dokumentation i sagen blev udbetalt ydelser som ikke gavnede den unge. Disse bevillinger kunne umiddelbart lukkes. Indf\u00f8relse af f\u00e6lles visitation har endelig skabt bedre gennemgang af bevillinger og st\u00f8rre faglig refleksion over, hvad pengene bliver brugt til. Det er s\u00e5ledes ikke vurderingen at serviceniveauet er blevet forringet for borgerne p\u00e5 grund af besparelserne. Ankesystemet p\u00e5 b\u00f8rneomr\u00e5det kan til en hver tid p\u00e5l\u00e6gge kommunen at handle anderledes i b\u00f8rnesager og lovgivningen p\u00e5 omr\u00e5det er s\u00e5 specifik og procesregulerende, at overholdes loven er det ensbetydende med et fagligt forsvarligt stykke arbejde. Her kan det n\u00e6vnes at sidste \u00e5rs revision ikke gav anledning til bem\u00e6rkninger. Det forventes at dette \u00e5rs revision vil vise samme og endnu bedre resultat. AD 6: Med Barnets Reform 2011 blev der stillet krav om, at der skal udf\u00f8res to \u00e5rlige tilsyn med anbragte b\u00f8rn og unge - i stedet for tidligere et. I den forbindelse blev kommunerne DUT kompenseret for den for\u00f8gede tilsynsopgave. B\u00f8rne- og Fritidsforvaltningen har for DUT midlerne ansat tre nye medarbejdere (ca. \u00e5rligt n\u00e5r ca. 1,2 mio. kr.): En koordinator for familieplejekonsulent teamet En familieplejekonsulent En sagsbehandler. Medarbejderne blev ansat i henholdsvis maj og juni m\u00e5ned 2011. De fik som led i den gennemgribende faglige oprydning og screening af alle sager, som allerede var i gang, i opdrag at g\u00e5 alle tilsynssager efter og udarbejde retningslinjer for tilsynet. Ved denne gennemgang dukkede der eksempler op p\u00e5 anbringelsessager, hvor der ikke var blevet gennemf\u00f8rt det lovpligtige tilsyn. Et oprydnings- og opf\u00f8lgningsarbejde blev igangsat i alle sager, hvilket p\u00e5gik resten af 2011. Gennem oprydning, etablering af tilsyn og IT etablering af sagerne i p\u00e5 familieplejeomr\u00e5det er der opn\u00e5et besparelser, da der ikke altid tidligere blev lavet de n\u00f8dvendige \u00f8konomiske justeringer og tilpasninger af bevillingerne p\u00e5 grund af manglende systematik i sagerne. Der har s\u00e5ledes p\u00e5g\u00e5et en gradvis opbygning af hele tilsynsomr\u00e5det i 2011, som g\u00f8r, at LTK i dag og fremadrettet opfylder lovens krav p\u00e5 tilsynsomr\u00e5det - og i nogle sager yder et hyppigere tilsyn end loven p\u00e5skriver det. Der vedl\u00e6gges til orientering notat om retningslinjer for tilsyn. Der arbejdes i \u00f8jeblikket p\u00e5 at udvikle metoderedskaber som kan kvalificere tilsynet yderligere. Her hentes blandt andet inspiration fra det projekt LTK medvirker i sammen med fem andre kommuner - Kommunale Plejefamilier . For mere info om kommunale plejefamilier: www.kommunaleplejefamilier.dk Udover at der er afsat flere ressourcer til tilsyn og opf\u00f8lgning med Barnets Reform, er der jf. B\u00d8 8 bevilget to yderligere medarbejder ressourcer i 2012 og 2013, samt en permanent bevilling til k\u00f8rsel i forbindelse med tilsyn, til at opkvalificere tilsynet og opf\u00f8lgningen yderligere. Det blev netop synliggjort ved den screening af sager, som blev p\u00e5begyndt i 2010 og som strakte sig ind i 2011, at systematisk opf\u00f8lgning, tilsyn og dokumentation i sagerne kunne lukke bevillinger i sager, som ikke kom barnet eller den unge til gode. Screeningen af sagsbehandlernes sager har samtidig bevirket, at sagstallet for de enkelte sagsbehandlere er g\u00e5et ned, hvorved der fremover er bedre tid til opf\u00f8lgning og sagsarbejde. De ekstra personaleressourcer og nedgangen i sagstallet for de enkelte medarbejdere har muliggjort ovenst\u00e5ende fokus p\u00e5 tilsyn og opf\u00f8lgning, som igen har medvirket til besparelser i forhold til driften. Den strategi for faglig kvalitetsudvikling. Lovmedholdelig sagsbehandling og nedbringelse af merforbruget er s\u00e5ledes i h\u00f8j grad b\u00e5ret af et fokus p\u00e5 faglig styring som middel til \u00f8konomisk styring. Se sagsforl\u00f8b her Se oversigt over ankesager her Sp\u00f8rgsm\u00e5l stillet af Rolf Aagaard-Svendsen (C), 28.02.2012: P\u00e5 baggrund af at Birgitte Hannibal i DGO var citeret for at Bilka vil give en halv milliard i kommunekassen, stillede jeg f\u00f8lgende sp\u00f8rgsm\u00e5l: Hvilke \u00f8konomiske konsekvenser for kommunekassen vurderer forvaltningen at placeringen af en Bilka p\u00e5 Firskovvej vil resultere i? Der er aldrig blevet svaret p\u00e5 sp\u00f8rgsm\u00e5let. Det svar, der st\u00e5r, er, at Birgitte Hannibal er blevet fejlciteret. Svar: Der er ikke foretaget en s\u00e5dan n\u00e6rmere vurdering af de \u00f8konomiske konsekvenser Sp\u00f8rgsm\u00e5l stillet af Lene Kaspersen (C), 24.02.2012: Har vi en beregning af, hvor mange plejehjemspladser, der er behov for? Har vi udviklingen i antal af \u00e6ldre, og hvor mange, der kan forventes at f\u00e5 brug for en plejehjemsplads? Svar: I august 2010 besluttede Social- og Sundhedsudvalget at lukke Lokalcenter Borrebakken, omdanne Lyngby M\u00f8llebo til en tr\u00e6ningsenhed med midlertidige plejeboliger samt at bygge et nyt omr\u00e5decenter med 40-50 permanente plejeboliger. Forvaltningens analyse viste i 2010, at det fremtidige plejeboligbehov i perioden fra 2014 - 2020 ville v\u00e6re p\u00e5 ca. 530 permanente plejeboliger og ca. 50 midlertidige plejeboliger. - i alt ca. 580 plejeboliger. Denne analyse dannede grundlag for beslutningen om opf\u00f8relsen af et nyt omr\u00e5decenter. I forbindelse med budgetarbejdet 2012 - 2015, blev der i for\u00e5ret 2011 udarbejdet en budgetanalyse for \u00e6ldreomr\u00e5det. I analysen indgik en revideret opg\u00f8relse af det fremtidige behov for permanente og midlertidige plejeboliger med udgangspunkt i befolkningsprognosen for 2011 og en opdateret d\u00e6kningsgrad (andel af LTK borgere, der bor i plejebolig opdelt i 5 \u00e5rs aldersintervaller). Budgetanalysens resultater gav ikke anledning til at \u00e6ndre opg\u00f8relsen over plejeboligbehovet fra 2010. Sp\u00f8rgsm\u00e5l stillet af Lene Kaspersen (C), 21.02.2012: Hvad koster en kremering, der hvor borgerne bliver kremeret, og hvor bliver de kremeret? Svar: Kirkeg\u00e5rdsledelsen har ikke registrering af, hvilket krematorium bedem\u00e6ndene v\u00e6lger at k\u00f8re til efter den kirkelige handling p\u00e5 Sorgenfri eller Lyngby Parkkirkeg\u00e5rd. Det vurderes, at et flertal formentlig s\u00f8ger K\u00f8benhavns Kommune, (Bispebjerg Krematorium). Priserne p\u00e5 kremering iflg. taktsblad 2012 for Lyngby-Taarb\u00e6k Kommune og omegns krematorier kan ses her . Sp\u00f8rgsm\u00e5l stillet af Dorete Dandanell (F), 17.2.2012: I hvilket omgang har udenlandske borgere adgang til informationer fra LTKs side p\u00e5 andet end dansk? Baggrunden for sp\u00f8rgsm\u00e5let er bla. en artikel i Politiken dags dato (17.2.2012), hvor det fort\u00e6lles, at stort set al kommunikation fra det offentlige, herunder kommunerne er p\u00e5 dansk og hvor et yngre iransk \u00e6gtepar eksplicit n\u00e6vner eks. fra Lyngby p\u00e5, at der udelukkende kommunikeres p\u00e5 dansk. Set i lyset af Videnbystrategien, der bla. skal tiltr\u00e6kke vidensarbejdere og virksomheder med globalt udsyn, har LTK et s\u00e6rligt ansvar for at v\u00e6re i front med en progressiv sprogpolitik. Der \u00f8nskes derfor en status for omr\u00e5der med adgang til information p\u00e5 andet end dansk, bl. a. i Borgerservice, og hvilke initiativer, der er p\u00e5 vej. Svar: P\u00e5 Lyngby-Taarb\u00e6k Kommunes hjemmeside, wwwa.ltk.dk, findes en side, som hedder English knappen ligger midt p\u00e5 forsiden af ltk.dk. P\u00e5 siden findes ogs\u00e5 en velkomstguide, Welcome to Lyngby-Taarb\u00e6k - a guide for new residents . P\u00e5 bibliotekets hjemmeside findes siden: How to join and use the library Som del af Vidensbystrategien er der desuden etableret en indsats vedr. Velkomstm\u00f8der\/-arrangementer for internationale borgere . Der er afholdt 3 velkomstarrangementer i 2011 med borgmesterens velkomst samt opl\u00e6g om livet i Lyngby-Taarb\u00e6k Kommune og Danmark. Efter m\u00f8derne har der v\u00e6ret mulighed for at bes\u00f8ge stande med repr\u00e6sentanter fra kommunen, herunder bl.a. borgerservice, biblioteket, motionsportalen, pladsanvisningen, skolerne, tandplejen, jobcenteret og dansk sprogundervisning. Det senest gennemf\u00f8rte arrangement var et julearrangement for familier, hvor der blev budt p\u00e5 \u00e6bleskiver og mulighed for at klippe julepynt. I 2012 planl\u00e6gges i samme regi: Internationalt fokus ved Gr\u00f8nt lys arrangement 1 velkomstm\u00f8de i efter\u00e5ret 1 julearrangement 1 kulturarrangement i samarbejde med biblioteket. Derudover er der gennemf\u00f8rt f\u00f8lgende lokale indsatser:- Jobcenteret inviterede til jobs\u00f8gningskursus p\u00e5 engelsk i 2011, hvor der deltog flere \u00e6gtef\u00e6ller til udenlandske arbejdstagere i Lyngby-Taarb\u00e6k Kommune. - Sundhedscenteret deltog med en stand p\u00e5 Lyngby-Taarb\u00e6k Kommunes sundhedsdag i 2011, hvor udl\u00e6ndinge kunne f\u00e5 information om muligheder for motion i kommunen jf. ogs\u00e5 motionsportalens link, Are you looking to join a sports club? . Sp\u00f8rgsm\u00e5l stillet af Hans Henrik Madsen (F), 06.02.2012: If\u00f8lge pressen vil skat afskrive milliarder af skyldige skattekroner. Der \u00f8nskes 1. En oversigt over hvor mange skattekroner LTK har til gode 2. Overslag over hvor mange penge kommunen vil g\u00e5 glip af, hvis skat afskriver skyldig skat som beskrevet i pressen 3. Oversigt over hvilke befolkningsgrupper i LTK, der ikke betaler. Svar: Svaret indeholder en tabel, der kun kan ses i en word-fil. Se derfor svaret via dette link. Sp\u00f8rgsm\u00e5l stillet af Morten Normann J\u00f8rgensen (F), 1.12.2012: Hvad udgjorde de samlede konsulentudgifter til Ramb\u00f8ll Management for deres udf\u00f8relse af evalueringen af ledelsesfors\u00f8gene p\u00e5 dagtilbudsomr\u00e5det? Svar: Et enigt B\u00f8rne- og Ungdomsudvalg vedtog den 14. april 2011 at anvende Ramb\u00f8ll Management som evaluator til evaluering af ledelsesfors\u00f8gene p\u00e5 dagtilbudsomr\u00e5det - og godkendte i samme forbindelse udgiften hertil p\u00e5 338.760 kr. Udvalget besluttede at finansiere udgiften af puljen til kompetenceudvikling af dagtilbuddene, som blev afsat i forbindelse med budget 2010-13. Den samlede konsulentudgift p\u00e5 evalueringen svarer til den politisk godkendte pris, nemlig i alt 338.760 kr. Sp\u00f8rgsm\u00e5l stillet af Birgitte Hannibal (V), 31.01.2012: Der blev ved borgerm\u00f8det p\u00e5 Dyrehavegaard spurgt til kontrakten med forpagteren. Er der i kontrakten med forpagteren af Dyrehavegaard et aftalt krav om genforhandling af kontrakten? Svar: Forpagtningskontrakten er indg\u00e5et med ikrafttr\u00e6den den 1. januar 2003 og g\u00e6lder for 10 \u00e5r, d.v.s. den udl\u00f8ber den 31. december 2012. Af kontrakten fremg\u00e5r, at en evt. genforhandling af forpagtningskontrakten s\u00f8ges afsluttet senest 1 \u00e5r f\u00f8r kontraktens udl\u00f8b. Kommunens forvaltning meddelte forpagteren primo december 2011, at kommunalbestyrelsen som en del af budgetaftalen for 2012-2015 har besluttet, at forpagtningen af Dyrehaveg\u00e5rd skal udbydes offentligt fra 1. januar 2013, og at der derfor ikke ville blive gennemf\u00f8rt en genforhandling af den nug\u00e6ldende forpagtningskontrakt, og udbud af forpagtningen af Dyrehaveg\u00e5rd forventes gennemf\u00f8rt i for\u00e5ret 2012. Sp\u00f8rgsm\u00e5l stillet af Rolf Aagaard-Svendsen (C), 19.01.2012: Birgitte Hannibal fremf\u00f8rer i DGO den 19. januar at: Bilka vil give en halv milliard i kommunekassen. Hvilke \u00f8konomiske konsekvenser for kommunekassen vurderer forvaltningen at placeringen af en en Bilka p\u00e5 Firskovvej vil resulterer i? Svar: Forvaltningen har adspurgt kommunalbestyrelsesmedlem Birgitte Hannibal om det af Rolf Aagaard-Svendsen oplyste om det af lokalavisen Det Gr\u00f8nne Omr\u00e5de s den 19. januar 2012 beskrevne og p\u00e5 den baggrund samme dag forvaltningen adspurgte. S\u00e5ledes forespurgt har Birgitte Hannibal oplyst ingensinde at have sagt, at en Bilka ville give en halv milliard til kommunekassen, og at Birgitte Hannibal i l\u00e6serbrev i samme lokalavis oplyst at v\u00e6re blevet fejlciteret (Birgitte Hannibal oplyser at have tilkendegivet, at en Bilka ville give en halv milliard ekstra i detailoms\u00e6tning). Sp\u00f8rgsm\u00e5l stillet af S\u00f8ren Hoby Andersen (F), 17.01.2012: Vedr\u00f8rende nedk\u00f8rslen fra Kongevejen til Virumvej: - Har forvaltningen en opg\u00f8relse over antallet af uheld ved nedk\u00f8rslen? - Har forvaltningen foreliggende planer om at forbedre sikkerheden for cykelisterne ved nedk\u00f8rslen? - Hvis der skal foretages nye investeringer eller omprioriteres midler, hvordan vil sikkerheden s\u00e5 kunne forbedres og hvilken prisklasse vil investeringerne v\u00e6re i? Svar: Milj\u00f8 Vej har opg\u00f8relser over alle de politiregistrerede trafikuheld, der sker i kommunen, og s\u00e5ledes ogs\u00e5 i dette kryds. Det kan oplyses, at der i 5 \u00e5rs perioden 2005-2009 er registreret 2 uheld i krydset. Denne registreringsperiode blev anvendt til udarbejdelse af kommunens trafiksikkerhedsplan, som forventes forelagt Teknik- og Milj\u00f8udvalget i 1. halv\u00e5r 2012. I forbindelse med trafiksikkerhedsplanen er der gennemf\u00f8rt en udpegning af de mest belastede lokaliteter i kommunen (sorte pletter). Her er det aktuelle kryds ikke med, pga. det lave antal uheld. Det skal tilf\u00f8jes, at der i 2011 er registreret 3 uheld i krydset. Heldigvis resulterede ingen af uheldene i personskade. Alle 3 uheld er med biler fra rampen, der k\u00f8rer ud foran ligeudk\u00f8rende cyklister\/knallerter fra Kongevejen til Virumvej. Det kan supplerende oplyses, at Amtet for en del \u00e5r siden skiltede hastigheden p\u00e5 rampen ned til 40 km\/t. I Skolevejsredeg\u00f8relse 2010 - 2013 er krydset udpeget som v\u00e6rende utrygt. Her er det cyklisters krydsning af Virumvej der opleves som utryg. Da der samtidig er sket uheld p\u00e5 stedet, er det foresl\u00e5et, at der anl\u00e6gges en overk\u00f8rbar st\u00f8ttehelle, s\u00e5 cyklistene kan krydse Virumvej i to tempi. Hellen vil fungere som en indsn\u00e6vring af k\u00f8rebanen og forventes at have en fartd\u00e6mpende effekt. I budget 2012 - 2015 er der afsat midler til sikre skoleveje i 2014. Der er flere projekter i Skolevejsredeg\u00f8relse 2010 - 2013 , der er prioriteret h\u00f8jere end projektforslag for Virumvej\/Kongevejens frak\u00f8rselsrampe. Det er derfor ikke muligt p\u00e5 nuv\u00e6rende tidspunkt at sige, hvorn\u00e5r at projektet kan gennemf\u00f8res. P\u00e5 baggrund af de seneste uheld vil projektet blive revurderet for ogs\u00e5 at tage hensyn til uheld mellem udk\u00f8rende biler og cyklister. Sp\u00f8rgsm\u00e5l stillet af Henrik Brade Johansen (B) 13.01.2012 Hvor stor en andel af LTKs skoleelever modtager en eller anden form for specialundervisning og hvor mange er i egl. specialtilbud? Svar: Antal skoleelever i Lyngby-Taarb\u00e6k kommune opg\u00f8res en gang \u00e5rligt. Ved opg\u00f8relsen d. 5.9.2012 havde kommunen i alt 6.826 elever. Heraf modtog 250 elever specialundervisning i segregerede foranstaltninger (gruppeordninger, specialskoler, specialtilbud), hvilket svarer til 4,3 procent. Timer til specialundervisning i almenskolerne udl\u00e6gges til de enkelte skoler efter en fordelingsn\u00f8gle. 1. januar 2012 modtog i alt 917 elever specialundervisning p\u00e5 de almene skoler, hvilket svarer til 13 procent. Denne specialundervisning omfatter alle typer af specialundervisning: holdundervisning, kurser, lektiecafe, specialundervisning af elever med socio-emotionelle vanskeligheder, individuel specialundervisning og l\u00e6sel\u00f8ftkurser Sp\u00f8rgsm\u00e5l stillet af Birgitte Hannibal (V), 06.01.2012: Har kommunens l\u00e6rere og p\u00e6dagoger f\u00e5et et eksemplar af Servicestyrelsens publikation Den professionelle tvivl ? Hvis ikke, er der s\u00e5 planer om at alle skal have den? Svar: Publikationen Den professionelle tvivl er ikke modtaget i hverken i forvaltningen eller p\u00e5 skolerne. Publikationen kan bestilles eller downloades p\u00e5 Servicestyrelsens hjemmeside og forvaltningen vil nu udsende link til denne side til skoler og institutioner. Endvidere vil forvaltningen s\u00f8rge for bestilling og udlevering af pjecen til det tv\u00e6rfaglige ledelsesteam i B\u00f8rn og Unge p\u00e5 Tv\u00e6rs (model for det tv\u00e6rfaglige samarbejde om udsatte b\u00f8rn og unge). Sp\u00f8rgsm\u00e5l stillet af Simon Pihl S\u00f8rensen (S) 04.01.2012 Er det muligt her to m\u00e5neder efter at de unges byting kan ses p\u00e5 kommunens hjemmeside. M\u00e5ske p\u00e5 forsiden som borgmesterens nyt\u00e5rstale ? Svar: Offentligg\u00f8relse p\u00e5 hjemmesiden af web-TV fra Bytingen den 8. november 2011 foruds\u00e6tter, at der indhentes skriftlig tilladelse fra for\u00e6ldrene til de deltagende b\u00f8rn. Indsamlingen af disse underskrifter er nu igangsat og optagelsen vil blive offentliggjort p\u00e5 hjemmesiden, s\u00e5 snart tilladelserne foreligger. Sp\u00f8rgsm\u00e5l stillet af Paul Knudsen (V), 16.12.2011 Jeg er blevet spurgt, om vi har givet tilladelse til et stort fyrv\u00e6rkerisalg i Badeparken. Kan administrationen uddybe det? Svar: Brandv\u00e6senet har i medf\u00f8r af fyrv\u00e6rkerilovgivningen, givet tilladelse til salg af fyrv\u00e6rkeri i Badeparken, syd for Lyngby Stadion. Tilladelsen omfatter oplag i 2 stk. 20 fods containere samt et salgstelt. Salgsperioden vil efter det oplyste v\u00e6re fra 27 dec. til 31 dec. 2011. Forinden brandv\u00e6senets har sagsbehandlet ans\u00f8gningen og givet tilladelse, har Flemming J. Knudsen, Lyngby Stadion, givet accept p\u00e5 kommunens vegne til at salget m\u00e5 foreg\u00e5. Samme ans\u00f8ger fik sidste \u00e5r ligeledes tilladelse til salg af fyrv\u00e6rkeri p\u00e5 det p\u00e5g\u00e6ldende sted, dog var der ikke oplag i containere. Sp\u00f8rgsm\u00e5l stillet af Henrik Brade Johansen (B), 18.12.2011 Jeg ser i DK nyt at Fredensborg kommune har f\u00e5et afslag af statsforvaltningen p\u00e5 en ans\u00f8gning om at yde st\u00f8tte til b\u00e5dfarten p\u00e5 Esrum s\u00f8. Hvordan forholder dette sig ift vores st\u00f8tte til og medejerskab af B\u00e5dfarten i Lyngby-Fures\u00f8? Svar: Forvaltningen vil g\u00f8re sig bekendt med det n\u00e6rmere indhold af statsforvaltningens afg\u00f8relse med henblik p\u00e5 at unders\u00f8ge, hvorvidt der m\u00e5tte foreligge s\u00e5danne sammenlignelige forhold, tilkendegivelser m.h.t. form\u00e5l e.l., der kan have indflydelse p\u00e5 det mange\u00e5rige f\u00e6lleskommunale initiativ, som Lyngby-Taarb\u00e6k Kommune, Fures\u00f8 Komune og Gladsaxe Kommune har vedr\u00f8rende B\u00e5dfarten . Efter omst\u00e6ndighederne vil forvaltningen vende tilbage herom i relation til en fagudvalgsbehandling. Sp\u00f8rgsm\u00e5l stillet af Henrik Brade Johansen (B) 17.11.2011 I Holstebro har man gode erfaringer med at arrangere ikke alene m\u00f8dre- men ogs\u00e5 f\u00e6dregrupper efter f\u00f8rste barns f\u00f8dsel? G\u00f8r man sig lignende tanker her i kommunen? Svar: I Lyngby-Taarb\u00e6k kommune opretter sundhedsplejerskerne m\u00f8dregrupper i alle distrikter inden for de f\u00f8rste m\u00e5neder efter f\u00f8dslen. b\u00e5de til f\u00f8rste og flergangs m\u00f8dre. Sundhedsplejersken deltager en gang med r\u00e5d og vejledning. Der bliver ogs\u00e5 etableret grupper for flerfolds m\u00f8dre, samt grupper af m\u00f8dre, der taler engelsk. Derudover er der en speciel samtalegruppe for kvinder med efterf\u00f8dselsreaktioner. Der har tidligere v\u00e6ret fors\u00f8gt etableret nogle f\u00e6dregrupper, dog uden succes. Sp\u00f8rgsm\u00e5l stillet af Curt K\u00f8bsted (O), 16.11.2011 Vil en popul\u00e6rt kaldet nomadefamilie , dvs. en socialt belastet familie, kunne tilflytte kommunen, uden at forvaltningen opdager dette? Og f\u00e5r forvaltningen altid fat i sagsakter fra fraflytterkommuner, hvis nye tilflyttere kommer i forbindelse med den sociale forvaltning? Svar: Nomadefamilier forst\u00e5et som socialt belastede familier, der flytter rundt fra kommune til kommune, vil godt kunne komme til Lyngby-Taarb\u00e6k Kommune uden at forvaltningen ved det, hvis den kommune de kommer fra, ikke overholder pligten til at lave en mellemkommunal underretning til forvaltningen. Det er forvaltningens opfattelse, at de fleste kommuner efterh\u00e5nden overholder loven i denne sammenh\u00e6ng. N\u00e5r forvaltningen modtager den mellemkommunale underretning, rekvirerer den altid sagsakterne fra den tidligere opholdskommune, som familien har haft. Sp\u00f8rgsm\u00e5l stillet af Curt K\u00f8bsted (O), 16.11.2011 Har vi i LTK inden for de sidste par \u00e5r haft sager af overgreb af seksuel eller voldelig art mod b\u00f8rn? i givet fald hvor mange sager? Er alle der i det daglige besk\u00e6ftiger sig med b\u00f8rn og unge (p\u00e6dagogmedhj\u00e6lpere, p\u00e6dagoger, l\u00e6rer, skole- og idr\u00e6tsledere) orienteret om og klar over, hvorledes de skal - og hvem de skal kontakte s\u00e5fremt de bliver mist\u00e6nkelige eller opm\u00e6rksomme p\u00e5 reaktioner ved b\u00f8rn, der kunne tyde p\u00e5 at der er noget galt? Svar: Der er forskellige typer af sager, hvori der indg\u00e5r mistanke om, at et barn eller en ung har v\u00e6ret udsat for overgreb af - enten voldelig eller seksuel karakter. Kommunen registrerer ikke disse sager samlet. Der er ca. 1-2 sager p\u00e5 dagtilbudsomr\u00e5det om \u00e5ret, hvor der er mistanke om overgreb af denne type. Det skal understreges, at der er tale om mistanke, og at det er sj\u00e6ldent, at der reelt sker domsafsigelse i s\u00e5danne sager. I denne type sager er det personalet, der er mist\u00e6nkt for at have foretaget overgrebet. P\u00e5 skoleomr\u00e5det er der i gennemsnit max ca. 1-2 sager om \u00e5ret. Her kan det ogs\u00e5 v\u00e6re b\u00f8rn der mist\u00e6nkes for at have foretaget overgreb p\u00e5 andre b\u00f8rn. Afdelingen for B\u00f8rn og Familier har lidt flere sager, hvor der kan v\u00e6re mistanke om, at barnet eller den unge har v\u00e6ret udsat for et overgreb. Mistanken kan komme akut som en underretning, hvor der s\u00e5 handles efter de ovenfor beskrevne procedurer (mellem 5-7 \u00e5rligt). Her kan der b\u00e5de v\u00e6re tale om, at det er b\u00f8rn, der mist\u00e6nkes for at kr\u00e6nke b\u00f8rn, eller voksne evt. familiemedlemmer der mist\u00e6nkes for at kr\u00e6nke b\u00f8rn. Selvom sagerne politianmeldes, er det ganske f\u00e5 af disse sager, der f\u00f8rer til reel domsafsigelse. Mistanken om, at et barn eller en ung har v\u00e6ret udsat for overgreb kan ogs\u00e5 opst\u00e5, der hvor Afdelingen for B\u00f8rn og familier har iv\u00e6rksat en - enten individuel indsats til barnet - eller familieorienteret indsats via Forebyggelsescentret. Der er s\u00e5ledes i disse tilf\u00e6lde en l\u00f8bende kontakt med familien og barnet, hvorunder der kan opst\u00e5 en s\u00e5dan mistanke, i takt med at kommunen f\u00e5r et st\u00f8rre kendskab til barnet og familien. Det er sj\u00e6ldent, at denne form for mistanke bliver s\u00e5 konkret, at det kan anmeldes til politiet. Men forvaltningen er meget opm\u00e6rksomme p\u00e5 at foretage anmeldelser, hvis mistanken bliver af mere konkret karakter. Der vil generelt i s\u00e5danne sager blive arbejdet intenst med barnet og\/eller familien. Denne kategori af sager er der v\u00e6sentlig flere af (10-20 afdelingen ud af ca. 800 sager.) Retningslinjerne for hvordan fagpersonalet p\u00e5 skoler og institutioner mv. skal agere i disse sager er kendt blandt personalet. Beredskabet er i \u00f8jeblikket ved at blive opdateret og der vil efterf\u00f8lgende ske en formidling til kommunens personale, som b\u00f8r have kendskab til dette. Er personalet i tvivl om, hvordan de skal tolke tegn og signaler fra et barn, har kommunen konsultativeteams, som kan konsulteres for r\u00e5d og vejledning. I de konsultativeteams sidder der PPR psykologer, socialr\u00e5dgivere, sundhedsplejersker og repr\u00e6sentanter fra dagtilbudsomr\u00e5det og skoleomr\u00e5det. De konsultativeteams er en del af hele den samlede tidlige forebyggende indsats, som ligger i BUT, B\u00f8rn og Unge p\u00e5 tv\u00e6rs , som skal sikre den helt tidlige indsats i almenomr\u00e5det. Endelig vil fagpersonalet, der arbejder med b\u00f8rn og unge i hverdagen altid kunne kontakte Afdelingen for B\u00f8rn og Familier for at f\u00e5 r\u00e5d og vejledning Sp\u00f8rgsm\u00e5l stillet af Curt K\u00f8bsted (O), 14.11.2011 Endnu en gang ser vi i TV avisen (s\u00f8ndag den 13.11 kl. 21:00 TV1) et sag om sexuelt overgreb p\u00e5 b\u00f8rn, hvor for\u00e6ldrene og barnet st\u00e5r magtesl\u00f8se overfor kommunale myndigheders langsommelige behandling af sagen 75 kommuner har eller er i gang med at udarbejde beredskab for, hvordan de skal h\u00e5ndtere sager om seksuelle overgreb og vold mod b\u00f8rn If\u00f8lge dknyt.dk Er der i LTK udarbejdet eller under udarbejdelse et beredskab for hurtig behandling og indsats i s\u00e5danne sager ? Svar: Der er udarbejdet et beredskab i kommunen, som sikre hurtig behandling af sager i skoler og i kommunale og selvejende dagtilbud. Derudover er der p\u00e5 det specialiserede b\u00f8rneomr\u00e5de f\u00f8lgende procedurer: N\u00e5r kommunen f\u00e5r kendskab til et barn, som sandsynligvis er blevet seksuelt kr\u00e6nket, er det f\u00f8rste at sikre, at sagen bliver politianmeldt. Sagen startes op i Afdelingen for B\u00f8rn og Familier som en unders\u00f8gelsessag jf. 50 - ogs\u00e5 kaldet en b\u00f8rnefagligunders\u00f8gelse. Af hensyn til politiafh\u00f8ringen s\u00e6tter kommunen ikke ind med foranstaltninger, f\u00f8r politiet har haft deres afh\u00f8ring - dette er af hensyn til at sikre, at barnet ikke p\u00e5virkes inden afh\u00f8ringen. Den sagsbehandler der er sat p\u00e5 sagen, vil l\u00f8bende v\u00e6re i kontakt med politiet om, hvorn\u00e5r afh\u00f8ringen skal foreg\u00e5 og vil deltage ved afh\u00f8ringen. Straks efter afh\u00f8ringen kontaktes Juliane Marie centeret, som har s\u00e6rlige spidskompetencer netop inden for dette omr\u00e5de (Center for seksuelle overgreb og Team for seksuelt misbrugte b\u00f8rn). Hvis b\u00f8rnene er i en alder, hvor det er muligt at kommunikere med dem, vil sagsbehandleren efterf\u00f8lgende tage en samtale med barnet, som vil indg\u00e5 i 50 unders\u00f8gelsen. Kommunen oplever, at Juliane Marie Centret altid tager b\u00f8rnene ind med det samme. Kommunen er l\u00f8bende i kontakt med Juliane Marie centret. Kommunens sagsbehandling st\u00e5r ikke stille, mens barnet behandles p\u00e5 Juliane Marie centret. Der p\u00e5g\u00e5r sidel\u00f8bende en udarbejdelse af en b\u00f8rnefagligunders\u00f8gelse. Er der behov for akut hj\u00e6lp til for\u00e6ldrene har kommunen et Forebyggelsescenter, som h\u00f8rer under Afdelingen for B\u00f8rn og Familier, som vil kunne tr\u00e6de til. Her er b\u00e5de psykologer, familiebehandlere, p\u00e6dagogisk personale og kontaktpersoner, som alt efter behov, vil kunne varetage en akut st\u00f8tte til familien. Ovenst\u00e5ende betyder, at der handles med det samme jf. den lovgivning er g\u00e6ldende. Sp\u00f8rgsm\u00e5l stillet af Hans Henrik Madsen (F), 10.11.2011: Har kommunen modtaget bonus i sager vedr\u00f8rende repatriering af udl\u00e6ndinge? Alts\u00e5 om det er lykkedes at vejlede udl\u00e6ndinge til at rejse ud af landet og f\u00e5et bonus p\u00e5 50.000 kr pr udl\u00e6nding. I bekr\u00e6ftende fald hvor mange personer. SVAR: Forvaltningen forst\u00e5r det s\u00e5ledes, at sp\u00f8rgsm\u00e5let vedr\u00f8rer lov\u00e6ndringen af 1.7.2011 om Jobcentrenes pligt til i opf\u00f8lgningssamtalerne at vejlede udl\u00e6ndinge i m\u00e5lgruppen om repatrieringsmuligheden. Det drejer sig om Lov 759 af 29. juni 2011 om styrket kommunal vedlejningspligt og indf\u00f8relse af resultattilskud i forbindelse med repatriering. Lyngby-Taarb\u00e6k kommune har ikke modtaget bonus i henhold til denne lovgivning. Sp\u00f8rgsm\u00e5l stillet af Simon Pihl S\u00f8rensen (A), 27.09.2011: Ejendomsanalysen - kan der gives en status, herunder om der er ansat eller tilknyttet konsulent(er) til projektet? SVAR: Projektet er tidsm\u00e6ssig forsinket ca. 2 m\u00e5neder i forhold til seneste tilbagemelding til \u00d8konomiudvalget. Besparelser i forhold til 2011 og 2012 er gennemf\u00f8rt som besluttet - 2 mio. kr. pr. \u00e5r stigende til 4 mio. kr. pr. \u00e5r fra 2013. Der er planlagt en n\u00e6rmere status-\/orienteringssag til \u00d8konomiudvalget p\u00e5 m\u00f8de den 22. november 2011. Med hensyn til bemandingen af projektet kan bem\u00e6rkes f\u00f8lgende: Konsulentfirma Ramb\u00f8ll A\/S, maj 2011- Servicetjek om det samlede ejendomsomr\u00e5de, (100.000 kr.) Jobtr\u00e6ning - cand. merc. til databehandling, (9 m\u00e5neder) Projektleder 1.10.2011 - rokeret\/udl\u00e5nt medarbejder fra Social- og Sundhedsforvaltningen, (2 \u00e5r jfr. \u00d8konomiudvalgets godkendelse p\u00e5 m\u00f8de den 21. juni 2011) Teknisk Forvaltning er projektejer og har ikke planlagt private konsulentydelser til opgaven p\u00e5 kort sigt. Sp\u00f8rgsm\u00e5l stillet af Sofia Osmani (C), 20.10.2011: Hvor meget koster det at gennemf\u00f8re en konkurrenceuds\u00e6ttelse af Virumg\u00e5rd (b\u00e5de ekstern hj\u00e6lp og forvaltningens tid)? SVAR: Arbejdet med at forberede konkurrenceuds\u00e6ttelsen af et omr\u00e5decenter er en opf\u00f8lgning p\u00e5 den af Kommunalbestyrelsen besluttede strategi for konkurrenceuds\u00e6ttelse. I tilknytning til beslutningen af strategien er der afsat i alt 0,5 mio. kr. til konsulentbistand til gennemf\u00f8relse af det p\u00e5g\u00e6ldende omr\u00e5decenters eget bud. For s\u00e5 vidt ang\u00e5r myndighedssiden - den del af kommunen der gennemf\u00f8rer konkurrenceuds\u00e6ttelsen - er der ikke foretaget en pr\u00e6cis afsat tids- eller ressourceopg\u00f8relse til gennemf\u00f8relsen. Opgaven indg\u00e5r i den samlede prioritering af forvaltningens opgaver samt afh\u00e6nger i \u00f8vrigt af processen med afklaring af ydelsen, valg af udbudsform o.s.v. Forvaltningen ansl\u00e5r dog - med nogen usikkerhed - at arbejdet med den del der vedr\u00f8rer forberedelse af konkurrenceuds\u00e6ttelsen, potentialeafklaring og kravspecifikation m.v. som minimum vil udg\u00f8re hvad der svarer til ca. 500 timer af forvaltningens egen tid. Hertil kan der komme ressourcer i indk\u00f8bskontoret. Dette foruds\u00e6tter inddragelse af ekstern konsulentbistand til specialiseret r\u00e5dgivning, herunder til den del der vedr\u00f8rer selve gennemf\u00f8relse af udbudsprocessen, r\u00e5dgivning i forbindelse med vurdering at tilbud m.v. - alternativt er der brug for indprioritering af yderligere ressourcer i forvaltningen. Omfanget heraf afh\u00e6nger af bl.a. udbudsform og den politiske beslutning om evt. ekstern konsulentbistand. Sp\u00f8rgsm\u00e5l stillet af Rolf Aagaard-Svendsen (C), 12.10.2011: Hvorn\u00e5r er der klarhed over, hvilke huse der skal eksproprieres i forbindelse letbanens gennemf\u00f8relse? Med beslutningen om letbanens etablering er der nogle huse ved Buddingevej, som er kommet i farezonen, og det giver naturligvis usikkerhed og bekymring blandt ejere og beboere. SVAR: Det er korrekt at nogle ejendomme p\u00e5 Buddingevej er i fare for ekspropriation, hvis letbaneprojektet gennemf\u00f8res. I Cowi s rapport fra juli 2010 Ring 3 - letbane eller BRT st\u00e5r f\u00f8lgende: Ved krydsningen med Nybrovej eksproprieres fire villaer for at fastholde den nuv\u00e6rende kanalisering. I BRT-l\u00f8sningen k\u00f8res busserne gennem krydset i blandet trafik, men prioriteres i forhold til den \u00f8vrige trafik. Hermed undg\u00e5s ekspropriation i BRT-l\u00f8sningen . Cowi har efterf\u00f8lgende mundtligt oplyst, at der i rapporten er t\u00e6nkt p\u00e5 villaer p\u00e5 vestsiden af Buddingevej p\u00e5 begge sider af Nybrovej, at det ikke er afgjort om den nuv\u00e6rende kanalisering i krydset skal opretholdes, at det er den kommende skitsering\/projektering, der vil afg\u00f8re omfanget af ekspropriationer. Samarbejdsaftalen med Transportministeren om letbaneprojektet indeholder f\u00f8lgende tidsplan: 2011 2012, Udarbejdelse af beslutningsgrundlag 2013 2014, Principaftale, anl\u00e6gslov og VVM-unders\u00f8gelse 2015, Projektering, udbud og kontraktindg\u00e5else 2016 2018, Anl\u00e6g 2019, Idrifts\u00e6ttelse Det er sv\u00e6rt at svare p\u00e5, om der i 2012, i forbindelse med udarbejdelsen af beslutningsgrundlaget, bliver klarhed over omfanget af ekspropriationer, eller om dette f\u00f8rst sker i de efterf\u00f8lgende faser. Sp\u00f8rgsm\u00e5l stillet af Curt K\u00f8bsted (O), 29.09.2011: Hvad er ca. omkostningen *) for administration for udsendelse af dagsordener med tilh\u00f8rende bilag, protokoller, notater mv. til kommunalbestyrelsensmedlemmer m.f. *) for papir, trykning (forbrug af toner klikafgift p\u00e5 trykkemaskiner), h\u00e5ndtering, og udbringelse porto og udbringning via bud.(ikke specifiseret men som en total pris) -------------------------------------------- If\u00f8lge artikler f.eks DKnyt, Kommunen, Danske kommuner m.f. er der indl\u00e6g om kommuner der sparer fra 125.000 til 400.000 ved at g\u00e5 over til e-dagsorden. Sp\u00f8rgsm\u00e5l: Er der planer om, at droppe dette overdrevne forbrug af papir og resourser og indf\u00f8rer elektroniske l\u00f8sninger med e-dagsordener i LTK? SVAR: Forvaltningen kan oplyse, at det ansl\u00e5ede bel\u00f8b for udgift til papir, trykning (forbrug af toner klikafgift p\u00e5 trykkemaskiner), h\u00e5ndtering, og udbringning porto og udbringning via bud i relation til produktion og udsendelse af dagsordner til brug ved m\u00f8deaktivitet i de efter styrelsesloven nedsatte st\u00e5ende udvalg, \u00f8konomiudvalget samt kommunalbestyrelsen sk\u00f8nsm\u00e6ssigt udg\u00f8r st\u00f8rrelsesordenen godt 50.000 kr. I henhold til styrelseslovens 8a kan kommunalbestyrelsen ved flertalsbeslutning beslutte, at materiale, som skal v\u00e6re tilg\u00e6ngeligt for eller sendes til et eller flere medlemmer af kommunalbestyrelsen, kun formidles elektronisk, og at kommunen i den forbindelse skal godtg\u00f8re medlemmernes udgifter til det forn\u00f8dne udstyr m.v. eller stille udstyr til r\u00e5dighed for medlemmerne. S\u00e5dan beslutning kan ikke tr\u00e6ffes af det enkelte udvalg. Forvaltningen bem\u00e6rker herved, at der ikke efter loven er angivet nogen fast definition af, hvilket udstyr der er tale om for at im\u00f8dekomme lovens foruds\u00e6tning om ... det forn\u00f8dne udstyr m.v. ... s\u00e5ledes at forn\u00f8den forberedelse til m\u00f8der samt medbringelse af materiale til m\u00f8der - i papirudskrift og\/eller elektronisk tilg\u00e6ngelig udgave - kan ske. P\u00e5 det foreliggende grundlag har forvaltningen ikke aktuel plan om at foresl\u00e5 kommunalbestyrelsen at beslutte, at materiale fra forvaltningen til kommunalbestyrelsens medlemmer kun formidles ad elektronisk vej. Sp\u00f8rgsm\u00e5l stillet af Lene Kaspersen (C), 26.09.2011: Kan kommunalbestyrelsen bestemme enkelte linjers nedl\u00e6ggelse - \u00e6ndret k\u00f8replan m.m.? SVAR: Der g\u00e6lder forskellige regler for \u00e6ndringer af buslinjer alt afh\u00e6ngig af, om der er tale om \u00e6ndringer p\u00e5 lokale buslinjer (dvs. busser som kun k\u00f8rer internt i kommunen) eller buslinjer som k\u00f8rer igennem flere kommuner. \u00c6ndringer p\u00e5 lokale buslinjer Den enkelte kommune kan fuldt ud bestemme over lokale linjer i kommunen. Lokale linjer er linjer, der kun k\u00f8rer internt i en kommune. Kommunen kan i disse tilf\u00e6lde beslutte at \u00e6ndre i k\u00f8replanen, nedl\u00e6gge linjen mv. I praksis vil beslutninger om nedl\u00e6ggelser af linjer\/\u00e6ndringer i k\u00f8replanen dog altid ske i samarbejde og t\u00e6t dialog med Trafikselskabet Movia af hensyn til den foresl\u00e5ede \u00e6ndrings betydning for passagererne. \u00c6ndringer p\u00e5 buslinjer som k\u00f8rer igennem flere kommuner S\u00e5fremt en kommune \u00f8nsker \u00e6ndringer p\u00e5 en buslinje, der k\u00f8rer igennem flere kommuner kr\u00e6ver dette, at alle involverede kommuner er enige om \u00e6ndringen. Dette skyldes, at \u00e6ndringer i en kommune kan \u00e6ndre det samlede \u00f8konomiske tilskud til buslinjen, som via en fordelingsmodel deles mellem de kommuner linjen k\u00f8rer i. Movia er ogs\u00e5 i dette tilf\u00e6lde en aktiv deltager i processen. Bestilling af \u00e6ndring og ikrafttr\u00e6den I begge tilf\u00e6lde g\u00e6lder, at kommunen skal f\u00f8lge de g\u00e6ldende regler om afgivelse af busbestilling. Bestillingerne afgives hvert \u00e5r pr. 1. maj. Hvorn\u00e5r en \u00e6ndring derefter tr\u00e6der i kraft afh\u00e6nger af \u00e6ndringens type og de kontraktbindinger der er med operat\u00f8ren p\u00e5 den p\u00e5g\u00e6ldende buslinje. Endeligt kan det n\u00e6vnes, at Movia er inviteret til m\u00f8de med Teknik- og Milj\u00f8udvalget den 11. oktober 2011 for at orientere om busbestilling, \u00f8konomi og udfordringerne i den kollektive trafik. S\u00e5fremt der er behov for det kan ovenn\u00e6vnte svar uddybes n\u00e6rmere p\u00e5 m\u00f8det. Sp\u00f8rgsm\u00e5l stillet af Sofia Osmani (C), 22.09.2011: Hvad bliver resultatet, hvis timetallet i indskolingen h\u00e6ves med 5 timer om ugen p\u00e5 hvert klassetrin (0.-3.), og SFO-taksten fastholdes, dvs. for\u00e6ldredelen, dog m\u00e5 kommunen ikke have overskud\/tjene p\u00e5 ordningen? SVAR: Download administrationens svar nedenfor. L\u00e6s svaret Sp\u00f8rgsm\u00e5l stillet af Trine Nebel (B), 26.09.2011: Supplerende budgetsp\u00f8rgsm\u00e5l til l\u00e6rernes arbejdstidsaftale: Der er afsat procentsatsen 5 % af l\u00e6rernes arbejdstid til kurser og efter- og videreuddannelse. Jeg vil gerne vide, hvad det konkrete forbrug er? Alts\u00e5 hvad er den konkrete procentsats af l\u00e6rernes arbejdstid, n\u00e5r det kommer efteruddannelse? Kan skolelederne disponere over den udmeldte ressource, svarende til 5 %, og bruge disse midler sk\u00f8nsm\u00e6ssigt - med den mulige konsekvens til f\u00f8lge, at l\u00e6rerne IKKE f\u00e5r efter- og videreuddannelse svarende til 5 %, trods den ellers afsatte procent? I hvor h\u00f8j grad har l\u00e6rerne mulighed for at komme p\u00e5 eksterne, l\u00e6ngerevarende og fagrelevante kurser, der er fagligt opkvalificerende? SVAR: Der er afsat 5 % af den undervisningstid, der udmeldes til skolerne, til kurser og efter\/videreudannelse. Det er ikke 5 % af l\u00e6rernes samlede arbejdstid. I skole\u00e5ret 2011\/2012 svarer det konkrete forbrug p\u00e5 skolerne til 7,5 % af undervisningsressourcen. If\u00f8lge aftalen om l\u00f8nsumsstyring kan skoleledelsen disponere de udmeldte midler i forhold til den enkelte skoles indsatsomr\u00e5der og behov for faglig opgradering. Det kan betyde at det ikke er alle 5 %, der hvert \u00e5r bruges til uddannelse. Nogle \u00e5r kan det v\u00e6re mindre og andre mere som i dette skole\u00e5r. Hvert \u00e5r foretager skoleledelserne en prioritering af midlerne i forhold til b\u00e5de skolens behov for kompetence udvikling og l\u00e6rernes \u00f8nske til samme. I skemaet kan det ses, hvor mange l\u00e6rere der i de foreg\u00e5ende skole\u00e5r har v\u00e6ret i gang med en videreg\u00e5ende efteruddannelse: Liniefag Diplom-vejleder L\u00e6se-vejleder Bibliotek Skole\u00e5ret 2007\/08 5 5 0 1 Skole\u00e5ret 2008\/09 23 8 13 1 Skole\u00e5ret 2009\/10 16 14 10 3 Skole\u00e5ret 2010\/11 9 22 8 4 Det svarer til, at omkring 9 % af l\u00e6rerne er i gang med en faglig opkvalificering p\u00e5 uddannelses niveau. Alle l\u00e6rerne har i den del af deres arbejdstid, der hedder opgaver i tilknytning til undervisningen p\u00e5 forh\u00e5nd afsat 20 timer til kursusdeltagelse. Disse 20 timer kan l\u00e6rerne bruge til mindre kurser. Udover dette bevilliger skolelederne tid til kurser ud fra ovenn\u00e6vnte prioritering. Alle disse tal d\u00e6kker de tidsm\u00e6ssige udgifter. Parallelt med dette er der de \u00f8konomiske udgifter, som der er redegjort for i et tidligere budget sp\u00f8rgsm\u00e5l. Fra dette svar citeres: Centralt uddannelsesbudget p\u00e5 skoleomr\u00e5det Videreuddannelse (diplom, liniefag, vejlederudd., skolebibliotekar) 1.250.000 kr. LP arbejdet (konsulent, midtvejsevaluering, KL inklusionsprojekt, kurser, formidling) 800.000 kr. Samarbejdsfora med skolerne (Skolelederkonference, samarbejdskonference, p\u00e6dagogisk Forum, skoleudviklingsprojekt, skoledialogm\u00f8der mv.) 800.000 kr. Indsatsomr\u00e5der (Netv\u00e6rksarbejdet, kurser, konferencer, konsulentudd., mv) 150.000 kr. I alt centralt som decentralt 4.160.000 kr. *Hertil kommer, at skolerne har en samlet timepulje til uddannelse p\u00e5 5 % af undervisningstiden, svarende til 4,3 mio. kr. i skole\u00e5ret 2012 \/ 2013, som d\u00e6kker de timer, som l\u00e6rere er p\u00e5 kursus i, men ikke kursusudgiften eller vikarudgiften. Sp\u00f8rgsm\u00e5l stillet af Trine Nebel (B), 19.09.2011: Radikale Venstre \u00f8nsker svar p\u00e5 f\u00f8lgende sp\u00f8rgsm\u00e5l: 1. I hvilket omfang er der afsat midler til l\u00e6rernes efteruddannelse for s\u00e5 vidt ang\u00e5r inklusion? 2. Hvor konkret er der afsat \u00d8REM\u00c6RKEDE efteruddannelsesmidler som en specifik f\u00f8lge af det tv\u00e6rpolitiske \u00f8nske om at arbejdet med \u00f8get inklusion? 3. Hvad - om noget - er der i givet fald tale om i konkrete kroner\/\u00f8rer? SVAR: Ad 1 I LTK er vi p\u00e5 baggrund af Specialtilbudsrapporten i gang med et tre\u00e5rigt forl\u00f8b for l\u00e6rere og p\u00e6dagoger (LP\/SAL) med henblik p\u00e5 at udvikle f\u00e6lles foruds\u00e6tninger p\u00e5 skolerne for at arbejde med inklusion. Der er afsat midler til en proceskonsulent - timer til et koordinatornetv\u00e6rk, hvor en kordinator fra hver skole m\u00f8des med konsulenten 4 x \u00e5rligt og kursusforl\u00f8b til ca. 5 - 10 tovholdere p\u00e5 alle skoler - samt opf\u00f8lgende kursus for nye medarbejdere og\/eller tovholdere. Ligeledes har vi i P\u00e6dagogisk Forums regi (skoleledelser og skolens p\u00e6dagogiske udvalg) haft inklusion som fokusomr\u00e5de og i den forbindelse holdt f\u00e6lles temadage. Udgiften er budgetlagt central. Ad 2 Inklusionsstrategi og handleplaner blev vedtaget i sidste halvdel af juni. Der er s\u00e5ledes ikke p\u00e5 nuv\u00e6rende tidspunkt afsat egentlige \u00f8rem\u00e6rkede midler fra centralt hold ud over det i sp\u00f8rgsm\u00e5l 1 n\u00e6vnte. Der er derimod ved vedtagelsen af handleplanen taget stilling til et kompetenceudviklingsforl\u00f8b som skal implementeres i indev\u00e6rende skole\u00e5r. Dette finansieres ved nogle af de midler der overf\u00f8res\/tilbagef\u00f8res fra special- til almenomr\u00e5det. I forhold til efter og videreuddannelse prioriterer skolerne deres indsatser i f.t. forskellige indsatsomr\u00e5der - herunder ogs\u00e5 i f.t. inklusion. Flere skoler har prioriteret at uddanne l\u00e6rere p\u00e5 specialundervisningsomr\u00e5det p\u00e5 diplomniveau. Ad 3 Konkret er der disponeret budget til en LP\/SAL konsulent samt evalueringsbistand i alt for tre \u00e5r ca. 1,65 mio. kr. Der er betalt UCN for to skolers LP forl\u00f8b over tre \u00e5r ca. 75.000 kr. For budget\u00e5r 2011 er de samlede uddannelsesmidler budgetlagt som f\u00f8lger: Decentralt uddannelsesbudget p\u00e5 skolerne*: Videre- og efteruddannelse 900.000 kr. (heraf 500.000 udlagt fra centralt hold prim\u00e6rt til inklusionskurser mv.) Indsatsomr\u00e5der i skole\u00e5ret 260.000 kr. (udl\u00e6gges specifikt hvert \u00e5r til skolerne fra centralt hold) Centralt uddannelsesbudget p\u00e5 skoleomr\u00e5det Videreuddannelse (diplom, liniefag, vejlederudd., skolebibliotekar) 1.250.000 kr. LP arbejdet (konsulent, midtvejsevaluering, KL inklusionsprojekt, kurser, formidling) 800.000 kr. Samarbejdsfora med skolerne (Skolelederkonference, samarbejdskonference, p\u00e6dagogisk Forum, skoleudviklingsprojekt, skoledialogm\u00f8der mv.) 800.000 kr. Indsatsomr\u00e5der (Netv\u00e6rksarbejdet, kurser, konferencer, konsulentudd., mv) 150.000 kr. I alt centralt som decentralt 4.160.000 kr. *Hertil kommer, at skolerne har en samlet timepulje til uddannelse p\u00e5 5 % af undervisningstiden, svarende til 4,3 mio. kr. i skole\u00e5ret 2012 \/ 2013, som d\u00e6kker de timer, som l\u00e6rere er p\u00e5 kursus i, men ikke kursusudgiften eller vikarudgiften. Sp\u00f8rgsm\u00e5l stillet af Hans Henrik Madsen (F), 19.09.2011: Hvis man s\u00e6nker kommuneskatten og tilsvarende h\u00e6ver grundskylden (dvs det samme bel\u00f8b inddrives i skat) vil udligningsordningen s\u00e5 betyde, at kommunen vil beholde flere penge? Der \u00f8nskes en opg\u00f8relse over, hvilke konsekvenser for kommunens \u00f8konomi en s\u00e6nkning af kommuneskatten med hhv. 1, 2 og 3% og tilsvarende stigning i grundskyldspromillen (alts\u00e5 med de samme bel\u00f8b) har. SVAR: Sanktionsloven (Lov om neds\u00e6ttelse af statstilskuddet til kommuner ved forh\u00f8jelser af den kommunale skatteudskrivning, lov nr. 477 af 17. juni 2008 4) s\u00e6tter en effektiv stopper for LTK s tidligere mulighed for at lave et skattetwist , hvor borgerne set under et betaler den samme skat blot fordelt anderledes i relation til hhv. kommuneskat og grundskyld, men hvor kommunen samtidig vinder i form af et lavere bidrag til udligningssystemet. Kommunerne m\u00e5 s\u00e5ledes godt if\u00f8lge sanktionsloven forh\u00f8je en skattekilde f.eks. udskrivningsprocent eller grundskyldspromille, hvis de samtidig neds\u00e6tter en anden skattekilde s\u00e5ledes, at \u00e6ndringen er provenum\u00e6ssig neutral for kommunen inklusiv eventuelle gevinster vedr\u00f8rende medfinansieringen af det skr\u00e5 skatteloft og overudligningen. Sp\u00f8rgsm\u00e5l stillet af Henrik Brade Johansen (B), 15.09.2011 Hvorledes optimerer kommunen sin likviditet - og kan kassebeholdningen optimeres gennem en mere effektiv likviditetsstyring - fx ved m\u00e5nedlige opkr\u00e6vninger og automatiske opf\u00f8lgninger p\u00e5 alle udest\u00e5ender? Baggrunden for sp\u00f8rgsm\u00e5let er oplysning om, at kommunen kun sender en \u00e5rlig regning til LTF - og f\u00f8rst fire m\u00e5neder inde i det efterf\u00f8lgende \u00e5r. Hvis det er normen, kan der givetvis spares penge p\u00e5 en mere effektiv opkr\u00e6vning? SVAR: Kommunens likviditet optimeres prim\u00e6rt gennem anvendelse af rettidig omhu , dels i for-bindelse med betaling af leverand\u00f8rer, dels i forbindelse med opkr\u00e6vning af tilgodehavender. Senest i forbindelse med overgangen til nyt \u00f8konomisystem har forvaltningen taget skridt til, at e-fakturaer som udgangspunkt med mindre andet angives eller der manuelt korrigeres betales med en betalingsfrist p\u00e5 30 dage. Hovedparten af kommunens indt\u00e6gter i budget 2011 p\u00e5 brutto 4,3 mia. kr. vedr\u00f8rer finansiel-le poster s\u00e5 som f.eks. skatter og bloktilskud (3,4 mia. kr.), Disse indg\u00e5r automatisk den f\u00f8rste hverdag i hver m\u00e5ned. Derudover er der tale om en indt\u00e6gt vedr. ejendomssalg p\u00e5 ca. 88 mio. kr., som indg\u00e5r i forbindelse med de konkrete ejendomssalg. Den interessante masse hvad ang\u00e5r likviditetsoptimering er s\u00e5ledes driftsindt\u00e6gterne som udg\u00f8r ca. 784 mio. kr., heraf vedr\u00f8rer 337 mio. kr. statsrefusioner, som prim\u00e6rt tilg\u00e5r kom-munen kvartalsvist forud. Ca. 90 % af driftsindt\u00e6gterne opkr\u00e6ves s\u00e5ledes pr. automatik enten via fagsystem eller \u00f8konomisystem, hvor der er faste betalingsaftaler (m\u00e5nedsvis, kvartalsvis m.m.). Samlet set er der tale om f\u00f8lgende (afrundede bel\u00f8b): Budget2011 Opkr\u00e6ves Indt\u00e6gter drift i alt 784 Statsrefusion 337 Kvartalsvis For\u00e6ldrebetaling, daginstitutioner mm. 79 M\u00e5nedsvis SFO 48 M\u00e5nedsvis Klubber 20 M\u00e5nedsvis Musikskolen 6 3 rater Beboere (servicepakke) 29 M\u00e5nedsvis Salg af pladser (andre kommuner) B\u00f8rneomr\u00e5det 33 Halv\u00e5rligt Socialomr\u00e5det 98 Husleje, kommunale ejendomme 49 M\u00e5nedsvis Rest 85 Den resterende del af indt\u00e6gterne d\u00e6kker over entreindt\u00e6gter i sv\u00f8mmehal og Sophienholm, p-afgifter, indt\u00e6gter vedr. kirkeg\u00e5rde, arbejder for fremmed regning, kantinesalg, byggesags-gebyrer m.m.. Omr\u00e5der hvor indt\u00e6gterne indg\u00e5r l\u00f8bende. Inden for disse omr\u00e5der opkr\u00e6ves indt\u00e6gterne som udgangspunkt l\u00f8bende ved manuelle op-kr\u00e6vninger, men det kan dog ikke afvises, at der af administrative hensyn samles en r\u00e6kke arbejder til samlet fakturering (som angivet i baggrunden for sp\u00f8rgsm\u00e5let). Det vurderes s\u00e5ledes, at der alene inden for enkelte mindre omr\u00e5der i enkelte tilf\u00e6lde kan fin-de en mere effektiv likviditetsstyring sted, idet der dog er tale om et mindre bel\u00f8b. Forvaltningen vil dog p\u00e5 det angivne omr\u00e5de iv\u00e6rks\u00e6tte, at der opkr\u00e6ves p\u00e5 et noget tidligere tidspunkt og med en anden frekvens. Kommunens samlede tilgodehavender samles i debitorsystemet, hvortil der er udarbejdet ret-ningslinjer for rykkerproceduren for de enkelte betalingsarter (krav) ved manglende betaling. Sp\u00f8rgsm\u00e5l stillet af Morten Normann J\u00f8rgensen (F), 13.09.2011 Hermed fire budget-relaterede sp\u00f8rgsm\u00e5l til forvaltningen: 1). Hvor mange kommunikationsmedarbejdere, fordelt p\u00e5 samtlige forvaltningsomr\u00e5der, er ansat i Lyngby-Taarb\u00e6k Kommune, og hvor stor en udgift udg\u00f8r l\u00f8nsummen til disse? 2). Hvad er - i korte tr\u00e6k - de prim\u00e6re arbejdsopgaver, som dagligt varetages af kommunens kommunikationsmedarbejdere? 3). Er der en eller flere kommunikationsmedarbejdere, som er direkte tilknyttet borgmesteren, med den arbejdsopgave at r\u00e5dgive borgmesteren i strategisk kommunikation eller i \u00f8vrigt varetage borgmesterens politiske interesser? 4). Er det korrekt, at kommunens ansatte kommunikationsmedarbejdere ikke har bef\u00f8jelser til at kommentere p\u00e5 \/ g\u00e5 ind i \/ udf\u00f8re arbejdsopgaver som m\u00e5 vurderes at v\u00e6re af udelukkende politisk, og dermed ikke objektiv, karakter? I s\u00e5 fald; findes en bestemmelse om dette i de omtalte medarbejderes ans\u00e6ttelseskontrakt mm.? SVAR: Ad 1: Der er ansat 4 medarbejdere i kommunen, som har titel af kommunikations-\/informationsmedarbejdere. Her ud over varetages vedligeholdelsen af kommunens hjemmeside pt af en sekret\u00e6r, som har titel af kommunikationsmedarbejder og sekret\u00e6r. Kommunikationsressourcerne er fordelt s\u00e5ledes: Teknisk Forvaltning: 1 fuldtidsmedarbejder (37 timer) og 1 sekret\u00e6r med ansvar for vedligeholdelsen af kommunens hjemmeside (tidsanvendelse hertil er ikke fastlagt, men varierer og afpasses medarbejderens \u00f8vrige arbejdsopgaver). Social- og sundhedsforvaltningen: 1 deltidsmedarbejder (32 timer) B\u00f8rne- og fritidsforvaltningen: 2 deltidsmedarbejdere (30 og 20 timer). 30-timersstillingen er placeret p\u00e5 Stadsbiblioteket. De p\u00e5g\u00e6ldende kommunikationsmedarbejdere udg\u00f8r tilsammen 3,2 hel\u00e5rspersoner (37 timer). Sekret\u00e6r fra TF indg\u00e5r ikke heri. Den samlede l\u00f8nsum til de 4 kommunikationsmedarbejdere udg\u00f8r i alt kr. 1.926.722 (inkl. pension). Sekret\u00e6r fra TF indg\u00e5r ikke heri. Ad 2: Opgaverne for kommunikationsmedarbejderne kan overordnet beskrives s\u00e5ledes: vedligeholdelse af kommunens hjemmeside vedligeholdelse og udvikling af intranet div. annoncerings- og informationsopgaver kommunikationsopgaver i relation til b\u00e5de intern og ekstern kommunikation kommunikationsbistand og presser\u00e5dgivning til den politiske og administrative ledelse. Ad 3: Der er ikke kommunikationsmedarbejder(e) knyttet direkte til borgmesteren. Borgmesteren kan tr\u00e6kke p\u00e5 bistand og r\u00e5dgivning fra kommunens medarbejdere, herunder kommunikationsmedarbejdere, i sin egenskab af borgmester. Kommunikationsmedarbejderne refererer til n\u00e6rmeste leder i de respektive forvaltninger\/afdelinger. Ad 4: Der er udarbejdet en administrativ pressestrategi, som danner grundlag for, hvordan der ageres i pressesammenh\u00e6ng. Dette s\u00e6tter rammerne for opgave- og ansvarsfordelingen mellem det politiske og administrative niveau. Den administrative pressestrategi vedl\u00e6gges her: Download den administrative pressestrategi Der er ikke indsat s\u00e6rlige bestemmelser herom i de respektive medarbejderes ans\u00e6ttelseskontrakter. Sp\u00f8rgsm\u00e5l stillet af Simon Pihl S\u00f8rensen (A), 13.09.2011 Det fremg\u00e5r, at f\u00e6llesudgifterne til det samlede skolev\u00e6sen - dvs udgifter til forvaltningen - stiger medens der foresl\u00e5s besparelser p\u00e5 skolerne. Kan der siges noget om baggrunden herfor. SVAR: Udgangspunktet for nedenst\u00e5ende besvarelse er, at Simon P. S\u00f8rensen refererer til Budgetforslag 2012, skema for \u00f8konomisk driftsramme, skoleomr\u00e5det, s. 32. Her er angivet, at der til f\u00e6llesudgifter for kommunens samlede skolev\u00e6sen er f\u00f8lgende hhv. forbrug \/ budgettal: Mio. kr. R10 B11 BF12 BO13 BO14 BO15 F\u00e6llesudgifter 3,4 4,9 4,4 4,4 4,4 4,4 prisniveau 2012 F\u00e6llesudgifter for kommunens samlede skolev\u00e6sen ogs\u00e5 kaldet serviceforanstaltninger er den autoriserede betegnelse jf. Indenrigsministeriets kontoplanen og d\u00e6kker i LTK over udgiften til P\u00e6dagogisk Center og kommunens lejrskoleaktiviteter. Der er s\u00e5ledes ikke tale om f\u00e6llesudgifter til det samlede skolev\u00e6sen , som man godt kan f\u00e5 opfattelsen af. I skemaet vises, at der i 2010 var udgifter for ialt 3,4 mio. kr. Budgettet var samme \u00e5r 4,8 mio. kr. jf. Budget 2010-2013 (prisniveau 2010). Samlet mindreforbrug dette \u00e5r 1,4 mio. kr. I budget\u00e5r 2011 er der igen afsat 4,9 mio. kr. p\u00e5 dette omr\u00e5de. Der er s\u00e5ledes ikke tale om en stigning. Faldet i budgettet fra 2011 til 2012 fra 4,9 til 4,4 mio. kr. skyldes implementering af den nye Interne service, hvor to af medarbejderne fra PC, som k\u00f8rer med materialer mellem skolerne, fra januar 2010 overgik til \u00f8konomisk forvaltning (Intern service). Sp\u00f8rgsm\u00e5l stillet af Henrik Brade Johansen (B), 12.09.2011 Vi vil gerne bede om en oversigt over, hvor mange mand\u00e5r hhv. for AC ere og HK ere der bruges til konkurrenceuds\u00e6ttelse og lignende effektiviseringsopgaver i 2011 og 2012. SVAR: 1 H\u00e5ndtering og forst\u00e5else af sp\u00f8rgsm\u00e5l Generelt arbejder alle medarbejdere i kommunen med effektivisering i dagligdagen som en del af kommunens effektiviseringsstrategi. Til at underst\u00f8tte dette, er arbejdet med effektivisering forankret omkring de enkelte forvaltningers afdelingsledere, administrative og faglige medarbejdere. Deres prim\u00e6re opgaver er at generere nye ideer til effektivisering, gennemf\u00f8re analyser og implementere de konkrete effektiviseringsprojekter. De decentrale ledere og medarbejdere indg\u00e5r ligeledes i dette arbejde. F\u00e6lles for forvaltningerne og det decentrale niveau er, at der ikke specifikt er afsat ressourcer af til opgaver vedr\u00f8rende konkurrenceuds\u00e6ttelse og effektivisering. H\u00e5ndteringen af disse opgaver indg\u00e5r i en samlet prioritering af driftsopgaver og \u00f8vrige udviklingsopgaver. Forvaltningerne har valgt at fortage en sk\u00f8nsm\u00e6ssig vurdering af hvor mange \u00e5rsv\u00e6rk, der samlet set er anvendt og forventes anvendt p\u00e5 konkrete opgaver vedr\u00f8rende konkurrenceuds\u00e6ttelser, udbud og effektivisering. Der er ikke foretaget en sk\u00f8nsm\u00e6ssig vurdering af ressourceforbruget p\u00e5 det decentrale niveau (institutionerne). 2 Opg\u00f8relse p\u00e5 \u00d8konomisk forvaltning Til at varetage opgaven med effektivisering, udbud (indk\u00f8b) og konkurrenceuds\u00e6ttelse er der i alt afsat 4,8 AC \u00e5rsv\u00e6rk \u00e5rligt i \u00d8konomiske forvaltning i 2011 og 2012. \u00c5rsv\u00e6rkene fordeler sig p\u00e5: 1 AC \u00e5rsv\u00e6rk til varetagelse af den koordinerende opgave med konkurrenceuds\u00e6ttelse af driftsopgaver, jf. Strategi for Konkurrenceuds\u00e6ttelse (Budgetaftalen 2011-14) 3 AC \u00e5rsv\u00e6rk til varetagelse af den koordinerende opgave med udbud af vare- og tjenesteydelser (\u00d8KU 01.06.08 og 01.03.10) [1] 0,5 AC \u00e5rsv\u00e6rk til analyse- og projektlederbistand til tv\u00e6rg\u00e5ende projekter og ad hoc projekter i forvaltningerne (administrativ prioritering). 0,33 AC \u00e5rsv\u00e6rk til portef\u00f8ljestyring og hjemtagning af gevinster, betjening af politisk niveau, direktion og effektiviseringsgruppen (administrativ prioritering). Foruden ovenst\u00e5ende \u00e5rsv\u00e6rk bidrager \u00d8konomisk forvaltning med ad hoc bistand til underst\u00f8ttelse af de enkelte effektiviseringsprojekter i kommunen. Forbruget afh\u00e6nger af projekttype og kan betyde betydelige tr\u00e6k p\u00e5 ressourcer i de enkelte afdelinger (fx It, personale og \u00f8konomi). Forbruget indg\u00e5r i den samlede prioritering af drifts- og \u00f8vrige udviklingsopgaver, og er ikke opgjort specifikt her. Derudover bidrager \u00d8konomisk forvaltning med betydelige ressourcer til implementering af en r\u00e6kke tv\u00e6rg\u00e5ende effektiviserings- og udbudsprojekter herunder ressourcer til uddannelse og opf\u00f8lgning. Af afsluttede og igangv\u00e6rende projekter kan n\u00e6vnes administrationsanalysen (uddannelse), ny printstrategi (opf\u00f8lgning) og udbud af reng\u00f8ring (opf\u00f8lgning). Ressourceforbruget er ikke opgjort og vil afh\u00e6nge af de kommende tv\u00e6rg\u00e5ende effektiviserings- og udbudsprojekter. 3 Opg\u00f8relse p\u00e5 fagforvaltninger St\u00f8rstedelen af de effektiviserings- og konkurrenceuds\u00e6ttelsesprojekter, der indg\u00e5r i effektiviseringsportef\u00f8ljen, er organisatoriske forandringsprojekter, der g\u00e5r p\u00e5 tv\u00e6rs af institutioner, aktivitetsomr\u00e5der eller forvaltninger, og involverer mange medarbejdere\/ledere p\u00e5 forskellige niveauer. Involveringen sker i forbindelse med det indledende analysearbejde og den efterf\u00f8lgende implementering. Forvaltningerne har sk\u00f8nsm\u00e6ssigt opgjort ressourceforbruget p\u00e5 effektivisering, udbud og konkurrenceuds\u00e6ttelse til ca. 9,5 \u00e5rsv\u00e6rk i 2011 og 2012. I opg\u00f8relsen indg\u00e5r ikke forbruget p\u00e5 det decentrale institutionsniveau, og der er ikke foretaget en specifik opg\u00f8relse p\u00e5 antal AC er og HK er. B\u00e5de ledere, administrative og faglige medarbejdere (AC er og HK er) indg\u00e5r i den sk\u00f8nsm\u00e6ssige opg\u00f8relse fra forvaltningerne. \u00c5rsv\u00e6rkene fordeler sig p\u00e5: 2 \u00e5rsv\u00e6rk i SSF 2 \u00e5rsv\u00e6rk i BBF 5,5 \u00e5rsv\u00e6rk i TF. Det h\u00f8je antal \u00e5rsv\u00e6rk i TF kan henf\u00f8res til den igangv\u00e6rende konkurrenceuds\u00e6ttelse af de gr\u00f8nne og sorte i 2012. Derefter vil antallet af \u00e5rsv\u00e6rk falde til ca. 3 \u00e5rsv\u00e6rk. Forvaltningen skal gennemf\u00f8re en r\u00e6kke udbud i l\u00f8bet af 2012 herunder h\u00e5ndv\u00e6rkerudbud, der tr\u00e6kker ekstra ressourcer i forvaltningen. De decentrale institutioner arbejder med egne effektiviseringsprojekter og tv\u00e6rg\u00e5ende effektiviseringsprojekter, der indg\u00e5r i den f\u00e6lles effektiviseringsportef\u00f8lje. Der er ikke foretaget en specifik opg\u00f8relse af antal \u00e5rsv\u00e6rk for det decentrale niveau, men vurderingen er, at der bruges betydelige ressourcer p\u00e5 dette, dels i forhold egne projekter, dels i forhold til implementering af de tv\u00e6rg\u00e5ende effektiviserings-, udbuds- og konkurrenceuds\u00e6ttelsesprojekter. [1] I \u00e5rsv\u00e6rksopg\u00f8relsen indg\u00e5r alle opgavetyper vedr\u00f8rende udbud inklusiv de lovbundne pligtudbud, der ikke umiddelbart er foranlediget af et effektiviseringshensyn. Sp\u00f8rgsm\u00e5l stillet af Lone Schou-Hansen (A), 12.09.2011 Hvilken betydning har fundatsen for Lykkens Gave for planerne for plejehjemmet? SVAR: Ejendommen Fuglevadsvej 49 , hvor institutionen Lykkens Gave har til huse, ejes af Lyngby Taarb\u00e6k Kommune efter at v\u00e6re modtaget pr. gavebrev i 1916. Et vilk\u00e5r for gaven - nemlig gavens anvendelse til alderdomshjem for gamle, syge eller svagelige alderdomsunderst\u00f8ttede borgere i kommunen - er tinglyst servitutstiftende. Tilsides\u00e6ttelse af gavebetingelsen (d.v.s. benyttelse af ejendommen til andre form\u00e5l) foruds\u00e6tter derfor samtykke fra Civilstyrelsen. Forvaltningen har i 2008 forelagt sp\u00f8rgsm\u00e5let om et evt. salg for Civilstyrelsen, der svarede, at et salg af ejendommen ikke kr\u00e6ver Civilstyrelsens tilladelse. M.h.t. Lykkens Gaves Fond fremg\u00e5r det af vedt\u00e6gten, at Fondens form\u00e5l er at anvende afkastet fra legatkapitalen til at yde st\u00f8tte til Lykkens Gave til aktiviteter eller anskaffelse af \u00f8nskede genstande, som ikke er bevilget af plejehjemmets budget . S\u00e5fremt dette form\u00e5l i praksis bliver umuligt eller klart uhensigtsm\u00e6ssigt at efterleve, vil fondens vedt\u00e6gt skulle \u00e6ndres. En flytning af institutionen og dens beboere til anden lokalitet vil efter forvaltningens vurdering betyde, at vedt\u00e6gten m\u00e5 justeres. Det er Civilstyrelsen, der efter fondens bestyrelses (Social- og sundhedsudvalgets) indstilling kan tillade, at en bestemmelse i en s\u00e5dan fonds-vedt\u00e6gt \u00e6ndres. For god ordens skyld bem\u00e6rkes, at fondskapitalen, der p.t. best\u00e5r af en nettokapital p\u00e5 ca. 2 mio. kr. alene best\u00e5r i obligationer og s\u00e5ledes ikke har noget at g\u00f8re med ovenn\u00e6vnte ejendom. Sp\u00f8rgsm\u00e5l stillet af Simon Pihl S\u00f8rensen (A), 08.09.2011 Vedr. borgmesterens forslag p\u00e5 skoleomr\u00e5det. N\u00e5r disse er fuldt indfaset, hvor mange stillinger nedl\u00e6gges? SVAR: I alt nedl\u00e6gges 28,22 stillinger, n\u00e5r alle forslag beskrevet i borgmesterens budgetudspil af 1. september 2011 er fuldt indfaset i 2015. Se fordelingen nedenfor. Borgmesterens budgetudspil af 1. september 2011 Antal nedlagte stillinger ud fra f\u00f8lgende handlekatalogforslag 2012 2013 2014 2015 SK2 1,45 3,48 3,48 3,48 SK4 1,81 4,35 4,35 4,35 SK5 0,82 1,96 1,96 1,96 SK7 1,30 7,42 13,43 13,43 SK8 1,67 4,00 4,00 4,00 SK9 0,50 1,00 1,00 1,00 I alt 7,55 22,21 28,22 28,22 Sp\u00f8rgsm\u00e5l stillet af Simon Pihl S\u00f8rensen (A), 08.09.2011 Vedr. forslag om storhold - eleverne skal bruge egen b\u00e6rbar PC. Det \u00f8nskes oplyst om det er i overensstemmelse med folkeskolelovgivningen, at: 1) stille krav herom 2) Og hvis eleverne ikke har en s\u00e5dan pc, foruds\u00e6tte, at de anskaffer en s\u00e5dan. SVAR: Grundlovens 76: Alle b\u00f8rn i den undervisningspligtige alder har ret til fri undervisning i folkeskolen. For\u00e6ldre eller v\u00e6rger, der selv s\u00f8rger for, at b\u00f8rnene f\u00e5r en undervisning, der kan st\u00e5 m\u00e5l med, hvad der almindeligvis kr\u00e6ves i folkeskolen, er ikke pligtige at lade b\u00f8rnene undervise i folkeskolen. Svaret p\u00e5 begge sp\u00f8rgsm\u00e5l er derfor: Nej Omvendt betyder 76 ikke, at eleverne ikke m\u00e5 medbringe egen b\u00e6rbar computer, iPad eller smartphone. I aftale om kommunernes \u00f8konomi for 2012 er der p\u00e5 it-omr\u00e5det anf\u00f8rt: Kommunerne udarbejder en implementeringsplan, som sikrer bedste praksis for omkostningseffektiv organisering, indk\u00f8b og drift af den n\u00f8dvendige it-infrastruktur p\u00e5 skolerne. Udm\u00f8ntningen af midler til medfinansiering af digitale l\u00e6remidler afstemmes med at kommunerne frem mod 2014 vil sikre, at alle elever har adgang til den n\u00f8dvendige it-infrastruktur blandt andet i form af stabile og sikre tr\u00e5dl\u00f8se netv\u00e6rk med tilstr\u00e6kkelig kapacitet, adgang til pcstationer, sikker opbevaring, str\u00f8mf\u00f8ring m.v. - Som i den nationale strategi for it i folkeskolen er blevet til: Det foruds\u00e6ttes, at eleverne som udgangspunkt medbringer egen b\u00e6rbar enhed, og at skolerne stiller udstyr til r\u00e5dighed for de f\u00e5 elever, der ikke selv har en b\u00e6rbar enhed. Det er s\u00e5ledes ikke er en foruds\u00e6tning i LTK, at eleverne selv medbringer deres egne computere eller tablets, men omvendt vil det v\u00e6re en fordel, at de elever, som har mulighed for det, selv medbringer deres eget udstyr. Herved vil udgiften til anskaffelse af computere kunne reserveres til de elever, der ikke selv har r\u00e5d. De eventuelt sparede it-midler kan s\u00e5 anvendes til andre form\u00e5l. Sp\u00f8rgsm\u00e5l stillet af Simon Pihl S\u00f8rensen (A), 08.09.2011 Forslaget om heltidsskole - der \u00f8nskes besvarelse af, hvorvidt det er lovligt at opkr\u00e6ve brugerbetaling i Folkeskolen SVAR: Det er ikke lovligt at opkr\u00e6ve brugerbetaling i folkeskolen. I grundloven 76 stk. 1 st\u00e5r der: Alle b\u00f8rn i den undervisningspligtige alder har ret til fri undervisning i folkeskolen. I folkeskoleloven 19 stk. 1 st\u00e5r der: De n\u00f8dvendige undervisningsmidler skal stilles vederlagsfrit til r\u00e5dighed for eleverne. Sp\u00f8rgsm\u00e5l stillet af Simon Pihl S\u00f8rensen (A), 08.09.2011 Forslaget om storhold med mulighed for 30 pct mindre fysisk tilstedev\u00e6relse - der \u00f8nskes en redeg\u00f8relse for forslagets overensstemmelse med folkeskolelovgivningens krav til timetal. SVAR: Forslaget om fors\u00f8g med storhold udfordrer i et vist omfang kvantiteten i timetalsopg\u00f8relse, men ikke de faglige m\u00e5l og kvaliteten i undervisningen. Forvaltningen vurderer, at det er afg\u00f8rende, at der arbejdes mod m\u00e5lopfyldelse af de faglige m\u00e5l. Det vil blive n\u00f8dvendigt at s\u00f8ge om fors\u00f8g tilladelse til fremadrettet at styre p\u00e5 m\u00e5l og kvalitet i stedet for antallet af undervisningstimer. Det kan i fors\u00f8get overvejes at operere med forskellige kategorier af timer. Der kunne muligvis hentes inspiration i gymnasiernes m\u00e5de at opg\u00f8re timer p\u00e5. Sp\u00f8rgsm\u00e5l stillet af Simon Pihl S\u00f8rensen (A), 08.09.2011 Der \u00f8nskes henvisning til videnskabelig dokumentation for, at undervisning i storhold kan sikre den samme effekt af undervisningen som undervisning i mindre hold. SVAR: Ideen i SK 8 er, at give udskolingseleverne en mere differentieret og mangfoldig undervisning. At skabe innovative forl\u00f8b omkring projekter for de elever, der kan profitere af dette i forskellige undervisningskontekster. Et slag p\u00e5 tasken er, at ca. halvdelen vil kunne dette. Nogle af de sparede ressource kan herefter kanaliseres over til elever, der er knap s\u00e5 selvk\u00f8rende. Undervisningen, skal dels baseres p\u00e5 storhold, dannet enten p\u00e5 \u00e5rgangen eller p\u00e5 tv\u00e6rs af \u00e5rgange. Dette med udgangspunkt i den l\u00e6ring, som kan foreg\u00e5 i auditorium, hvor der videregives faglige kundskaber, som egner sig til at blive formidlet p\u00e5 denne m\u00e5de ved en forel\u00e6sning . Herudover skal undervisningen i vidt omfang fortsat ske i klasser, ved holddeling og endelig - ogs\u00e5 som et fors\u00f8g - ved en egentlig e-learning, som anvendes p\u00e5 mange af ungdomsuddannelserne. Der tages udgangspunkt i, dels at eleverne i vidt omfang er i besiddelse af eget elektronisk udstyr (de der ikke er, skal have det stillet til r\u00e5dighed), men ogs\u00e5 i at im\u00f8dekomme et \u00f8nske om undervisning i forskellige kontekster, hvor eleverne p\u00e5 kryds og tv\u00e6rs af \u00e5rgange og klassetrin, kan kombineres i forskellige regier og med forskellige kammerater. Der er s\u00e5ledes tale om et udviklingsprojekt, som vil kr\u00e6ve, at der er fysiske forhold s\u00e5ledes at storhold kan huses, og at det forn\u00f8dne it-udstyr\/ netadgang er til stede. Pilotprojektet er inspireret af arbejdet med at udvikle it i fagene, som pt. p\u00e5g\u00e5r i forvaltningen. Af forskning kan n\u00e6vnes Birgitte Holm S\u00f8rensen fra DPU og Carsten Gunther fra L\u00e6rermiddel.dk, som begge tager udgangspunkt i, at it skaber mulighed for fleksibel undervisning. Forslaget skulle gerne bidrage med erfaringer omkring fleksible holdst\u00f8rrelser i forhold til forskellige l\u00e6ringsaktiviteter, en \u00f8get undervisningsdifferentiering og endelig erfaringer med e-learning i 7 til 9 klasse. Der er ingen egentlige unders\u00f8gelser vedr. sm\u00e5 hold contra storhold. Med der er en del vedr. sm\u00e5 og stor klasser. Nedenfor er vedlagt et bilag om dette sp\u00f8rgsm\u00e5l. Bilag Sp\u00f8rgsm\u00e5l stillet af Simon Pihl S\u00f8rensen (A), 08.09.2011 Der \u00f8nskes henvisning til det videnskabelige materiale, der kan underst\u00f8tte, at der er evidens for, at der er positive konsekvenser af en heltidsskole, jf. Borgmesterens bem\u00e6rkninger herom. SVAR: Forslaget SK 7, Heltidsskole, er et innovativt forslag, som er blevet ideudviklet i en intern dialog mellem skolelederne og Skoleafdelingen under B\u00f8rne- og Fritidsforvaltningen - og som efterf\u00f8lgende er blevet f\u00e6rdigudviklet af ledelsessystemet i B\u00f8rne- og Fritidsforvaltningen. Forslaget vurderes p\u00e5 sigt at kunne medvirke til st\u00f8rre fleksibilitet og effektivitet i ressourceanvendelsen p\u00e5 skoleomr\u00e5det - samtidig med at det kan bidrage til at indh\u00f8ste erfaringer og viden om udvikling af nye undervisningsformer i skolen. De p\u00e6dagogiske overvejelser, der ligger bag heltidsskoleforslaget, SK 7 er skabe rammer for, at b\u00f8rnene f\u00e5r en mere samlet skoledag pr\u00e6get af helhedst\u00e6nkning, der ikke er delt skarpt op i undervisning og fritid - og hvor b\u00f8rnene ikke skal omstille sig i forhold til forskellige kontekster. Form\u00e5let er endvidere at \u00f8ge timetallet i indskolingen og \u00f8ge fagligheden. Samtidig giver en s\u00e5dan sammenh\u00e6ngende skoledag mulighed for i indskolingen at kombinere l\u00e6ring og leg og f\u00e5 skabt et \u00f8get fokus p\u00e5 de praktisk musiske fag. Samlet kan elevernes tid i skolefritidsordningen og ressourcerne her anvendes bedre, til bl.a. at skabe bedre rammer for elevernes l\u00e6ring. Der gives med den nye organisering ogs\u00e5 mulighed for \u00f8get fokus p\u00e5 elevernes fysiske udfoldelse. Svendborg Projektet offentliggjorde i 2011 forskningsresultater der peger p\u00e5 at en for\u00f8gelse af idr\u00e6tsundervisning kan v\u00e6re med til at \u00f8ge elvernes l\u00e6ring. Adskillige forskere fra DPU har skrevet om Heltidsskolen f.eks. Stig Brostr\u00f8m og Mads Hermansen, ligeledes indg\u00e5r Heltidsskolen som et begreb i flere af de store partiers folkeskoleudspil. Der k\u00e6rer pt. fors\u00f8g i seks kommuner, hvor man har modtaget dispensation i forhold til oprettelse af Helheds\/Heltidsskoler. B\u00f8rn har ikke brug for hverken nagelfaste skoleskemaer, stive faggr\u00e6nser mellem p\u00e6dagoger og l\u00e6rere eller et skift fra skole til fritid. Tv\u00e6rtimod har de brug for en bl\u00f8d start p\u00e5 dagen, en faglig formiddag, et velfortjent pusterum og en eftermiddag fyldt med sp\u00e6ndende aktiviteter og leg. S\u00e5dan lyder i hvert fald buddet fra forskerne Stig Brostr\u00f8m, Danmarks P\u00e6dagogiske Universitet, Kirsten Krogh-Jespersen, \u00c5rhus Dag- og Aftenseminarium, og Mads Hermansen, Danmarks P\u00e6dagogiske Universitet, der sammen har skrevet bogen En god start - det f\u00e6lles grundlag . Bogen er et ekstrakt af erfaringerne fra 60 indskolingsfors\u00f8g, som alle blev gennemf\u00f8rt under det ambiti\u00f8se projekt Folkeskolen \u00e5r 2000. Det er for tidligt at sige noget om erfaringerne fra de seks involverede kommuner. Dog har Professionsh\u00f8jskolen UCC i november 2009 gennemf\u00f8rt en unders\u00f8gelse der generelt viser en positiv interesse for Heldagsskoler. Unders\u00f8gelsen viser dog samtidig at der er stor usikkerhed om, hvad det er for et koncept, man refererer til, n\u00e5r man taler om Heldags - eller helhedsskole. Unders\u00f8gelsen peger p\u00e5 at begrebet anvendes meget forskelligt fra kommune til kommune. Begrebet d\u00e6kker over et fokus p\u00e5 at skabe sammenh\u00e6ng i b\u00f8rns hverdag, dog ses ofte et form\u00e5l for at h\u00e5ndtere udfordringer p\u00e5 skoleomr\u00e5det inden for specialundervisning, elever i socialt udsatte vilk\u00e5r og elever inden for tosprogsomr\u00e5det. Tiltagene inden for begrebet Heldagsskole er s\u00e5ledes meget forskellige og meget kontekstafh\u00e6ngige. Sp\u00f8rgsm\u00e5l stillet af Simon Pihl S\u00f8rensen (A), 08.09.2011 Der \u00f8nskes en opg\u00f8relse af, hvor mange tysk- respektive fransk-hold, der er dannet de sidste 5 \u00e5r. SVAR: Oversigten kan downloades nedenfor: Oversigt Sp\u00f8rgsm\u00e5l stillet af Christina Stenberg Lillie (V), 07.09.2011: Det \u00f8nskes unders\u00f8gt, hvordan man kan arbejde m\u00e5lrettet med babytegn som p\u00e6dagogisk metode p\u00e5 hele 0-3 \u00e5rs omr\u00e5det i Lyngby-Taarb\u00e6k Kommune, herunder ogs\u00e5 i dagplejen. Et \u00f8konomisk overslag p\u00e5 kursus for alle medarbejdere p\u00e5 0-3 \u00e5rs omr\u00e5det, samt indsatser som sikrer implementering og fastholdelse efterf\u00f8lgende, herunder overvejelser om ekstra normering i forbindelse med en implementeringsperiode. SVAR: Babytegn Babytegn er en kombination af mimik og sprog, som barnet kan kommunikere med fra det er 8-9 m\u00e5neder gammelt og til det har et udviklet talesprog ved 32 m\u00e5neders alderen. Inden sm\u00e5b\u00f8rn l\u00e6rer at tale, bruger de helt naturligt tegn og fagter, og det er denne egenskab som babytegn knytter sig til. Eksempelvis vinker de, n\u00e5r de siger farvel, og r\u00e6kker armene ud, n\u00e5r de vil tages op. Babytegn er en udvidelse af disse visuelle og kropslige udtryk, som kan anvendes i samspillet mellem barnet og den voksne. Tegnene skal ikke erstatte det talte sprog, men underst\u00f8tte det og give barnet et redskab til at svare eller selv starte en samtale, f\u00f8r barnet har et talt sprog. Forskning viser at b\u00f8rn hurtigere vil udvikle et talesprog, hvis de tidligt har l\u00e6rt babytegn. Samtidigt bruger flere metoden p\u00e6dagogisk, som en tilgang til et mere anerkendende arbejde med b\u00f8rnene. Der findes flere retninger indenfor babytegn, og der benyttes forskellige tegn, alt efter hvilken retning man f\u00f8lger. Dog bygger de fleste tegnene op efter naturlige tegn, som vi allerede bruger i et vist omfang i daglig kommunikation. Ansatte indenfor sm\u00e5b\u00f8rnsomr\u00e5det: I LTK er der ca. 263 medarbejdere ansat med vuggestue b\u00f8rn. Ud af dem er ca. 144 uddannede p\u00e6dagoger. (Tallene er udregnet efter de aktuelle indskrevne b\u00f8rn og hvad de udl\u00f8ser af l\u00f8nsum\/personaletimer) Der er 46 dagplejere i kommunen. \u00d8konomi Hvis LTK skal implementere babytegn som p\u00e6dagogisk metode indenfor sm\u00e5b\u00f8rnsomr\u00e5det, kr\u00e6ver det at alle medarbejdere kommer p\u00e5 et kursus i babytegn. Ved et uddannelses forl\u00f8b med 3 timers opstartskursus for alle og efterf\u00f8lgende opf\u00f8lgning af kurset i omr\u00e5der eller netv\u00e6rk, vil det koste ca. 98.000 kr. Der skal findes en tovholder fra hver institution, og opf\u00f8lgningen af opstartskurset vil, i dette scenarie, v\u00e6re supervision af disse samlet i deres respektive netv\u00e6rk\/omr\u00e5der i 2x1 time. Prisen vil afh\u00e6nge af hvilken udbyder der bliver valgt, og i hvor h\u00f8j grad man vil bruge egne konsulenter til opf\u00f8lgning\/supervision. Prisen er udregnet ud fra et gennemsnit af udvalgte kursusudbyderes pris og gennemsnit timepris for eksterne konsulenter. D\u00e6kning af vikarmidler for at sende alle de ca. 309 medarbejder p\u00e5 et 3 timers kursus vil bel\u00f8be sig i kr. 134.415, hvis der regnes med at de bliver d\u00e6kket af p\u00e6dagogmedhj\u00e6lpere til en kostpris af 145 kr. i timen. Der er i ovenst\u00e5ende eksempel ikke taget h\u00f8jde for opf\u00f8lgning ud over det f\u00f8rste halve \u00e5r. Der er ikke taget h\u00f8jde for l\u00f8bende uddannelse af nyansatte. I dette eksempel er der ikke taget stilling til om et kursus\/opl\u00e6g for for\u00e6ldrene vil v\u00e6re hensigtsm\u00e6ssigt. Uddannelse 98.000 kr. Supervision 134.415 kr. I alt 232.415 kr. Sp\u00f8rgsm\u00e5l stillet af Hans Henrik Madsen (F), 03.09.2011 Der \u00f8nskes en liste over hvor mange konsulentkontrakter, der er indg\u00e5et det f\u00f8rste \u00e5r af 2011. F\u00f8lgende bedes oplyst: 1) navn p\u00e5 konsulentfirmaet, 2) hvor mange kontrakter der er indg\u00e5et med det enkelte konsulentfirma og 3) det samlede kontraktbel\u00f8b for det enkelte konsulentfirma. SVAR: Download oversigten over de indg\u00e5ede konsulentkontrakter i f\u00f8rste halvdel af 2011. Oversigten er revideret pr. 29.09.2011 Oversigt Sp\u00f8rgsm\u00e5l stillet af Dorete Dandanell (F), 03.09.2011 P\u00e5 baggrund af, at Lyngby-Taarb\u00e6k kommune pt. indg\u00e5r i et fors\u00f8g med selv at st\u00e5 for indsatsen med at bringe ledige akademikere i arbejde, \u00f8nskes det belyst, mht. til organisering og \u00f8konomi, hvorledes denne indsats kan kombineres med projektet DTU Match. I projektet har biblioteket sammen med DTU til opgave at informere nystartede og igangv\u00e6rende sm\u00e5 og mellemstore virksomheder om, hvilke muligheder de har for at f\u00e5 r\u00e5d og vejledning, i forhold til kommunen og til DTU. I den forbindelse - og set i lyset af den netop vedtagne Vidensbystrategi - synes det oplagt, at udvikle en model p\u00e5 kommunalt plan for et 3-match , hvor virksomhedernes behov for udvikling og v\u00e6kst kombineres med de lediges viden og kommunens ansvar for arbejdsmarkedsindsatsen. Der kan henvises til Akademikerkampagnen i AC, hvor erfaringen er, at netop en intensiv ops\u00f8gende indsats af den enkelte ledige i forhold til virksomhederne, kombineret med redskaber som f.eks. videnpilot-ordningen eller l\u00f8ntilskud, har en positiv effekt p\u00e5 en efterf\u00f8lgende ans\u00e6ttelse uden st\u00f8tte og ikke mindst p\u00e5 virksomhedernes erkendelse af, at et videnstilskud er vigtigt for at udvikle sig og dermed skabe v\u00e6kst. Det understreges, at en 3-match model ikke kun skal have ledige ingeni\u00f8rer som m\u00e5lgruppe, p\u00e5 sigt ej heller kun akademikere modellen kan b\u00f8r ogs\u00e5 kunne komme andre grupper til gavn. SVAR: Revideret svar fra administrationen pr. 19.09.2011 Lyngby-Taarb\u00e6k Kommune indg\u00e5r i fors\u00f8g med akademikerindsatsen indtil efter\u00e5ret 2012. I den forbindelse har jobcenteret etableret en enhed best\u00e5ende af to medarbejdere, som skal varetage indsatsen. Indsatsen sker med st\u00f8tte fra Det Lokale Besk\u00e6ftigelsesr\u00e5d og er s\u00e5ledes delvist finansieret af LBR. Lyngby-Taarb\u00e6k Kommune finansierer i fors\u00f8gsperioden udgifter svarende til en virksomhedskonsulent p\u00e5 fuldtid og udgiften til dette d\u00e6kkes ind ved besparelse p\u00e5 udgifter til anden akt\u00f8r. Der er udarbejdet en implementeringsplan for indsatsen, som blev forelagt \u00d8konomiudvalget p\u00e5 m\u00f8de den 23. august 2011. Det fremg\u00e5r af denne, at en af hj\u00f8rnestenene i jobcenterets akademiker indsats er, at f\u00e5 ledige i job gennem samarbejde med virksomheder og is\u00e6r de sm\u00e5 og mellemstore virksomheder. I den forbindelse har jobcenteret blandt andet kontakt til Scion DTU, som best\u00e5r af et netv\u00e6rk af mange sm\u00e5 innovations- og v\u00e6kst virksomheder. Der er stor interesse fra de sm\u00e5 virksomheder i forhold til at h\u00f8re mere om mulighederne for samarbejde med Jobcenteret i forhold til at f\u00e5 ledige i job. Dette g\u00e6lder b\u00e5de i forhold til at f\u00e5 ledige akademikere i job, men ogs\u00e5 andre ledige med andre baggrunde. Den skitserede 3-Matchmodel kan indg\u00e5 som en udvidelse af Matchpoint-projektbeskrivelsen. Bibliotekets funktion som brobygger mellem interessenterne vil kunne suppleres med et samarbejde med Jobcenter Lyngby-Taarb\u00e6k om at bringe ledige akademikere i kommunen i praktik med l\u00f8ntilskud eller som videnpiloter hos sm\u00e5 og mellemstore virksomheder i kommunen. Vedr. \u00f8konomi kan bibliotekets rolle i en s\u00e5dan ordning afholdes inden for de eksterne projektmidler fra Styrelsen for Bibliotek og Mediers Udviklingspulje, som biblioteket har f\u00e5et tildelt indtil 31.3.2012. Biblioteket har til hensigt at sende en ans\u00f8gning til Udviklingspuljen om forl\u00e6ngelse af Matchpoint-projektet til 31.12.2012. Ans\u00f8gningsfristen er 1.11.2011, og der kan forventes svar ultimo januar 2012. Sp\u00f8rgsm\u00e5l stillet af Morten Normann J\u00f8rgensen (F), 30.08.2011 1). Forvaltningen bedes redeg\u00f8re for om der opkr\u00e6ves betaling for undervisningsmateriale, udflugter eller om for\u00e6ldrene tilskyndes til at indk\u00f8be fx undervisningsmateriale, p\u00e5 nogle af Lyngby-Taarb\u00e6k Kommunes folkeskoler. 2). Forvaltningen bedes redeg\u00f8re for om der p\u00e5 nogle daginstituioner, eller foreninger i tilknytning til disse, i Lyngby-Taarb\u00e6k Kommune, opkr\u00e6ves betaling for kolonier, udflugter, frugt eller lignende. SVAR: Ad 1. Vi har i skoleafdelingen sendt dit sp\u00f8rgsm\u00e5l om for\u00e6ldres betaling til skolelederne. Vi spurgte dem: Opkr\u00e6ver I betaling for undervisningsmateriale? Opkr\u00e6ver I betaling for udflugter? Tilskynder I for\u00e6ldrene til at indk\u00f8be fx undervisningsmateriale? Alle skoler har svaret nej alle tre sp\u00f8rgsm\u00e5l, dog har Lyngby-Taarb\u00e6k Ungdomsskole i forhold til udflugter svaret: I forhold til opkr\u00e6vning til udflugter mm. har vi flg. f\u00e6lles opkr\u00e6vninger - dvs. arrangementer for alle elever: Introturen (3 dg) hvor der opkr\u00e6ves 150,- kr. til forplejning (obligatorisk arr.) Gallafesten hvor der kr\u00e6ves 150,- kr. til mad mm.(tilmeldingsarr.) Studieturen hvor der opkr\u00e6ves en deltagerbetaling p\u00e5 max. 2.500,- kr. efter g\u00e6ldende regler(dvs. frivillig, anonym indbetaling - men det er ogs\u00e5 et tilmeldingsarr., hvor alternativet fx er praktik) Sidste skoledag hvor der opkr\u00e6ves 50,- kr. til mad mm.(tilmeldingarr.) Det skal dog bem\u00e6rkes, at Modtageklasseelevernes betaling d\u00e6kkes af skolen, samt at elever og\/eller for\u00e6ldre, der oplyser, at de ikke har r\u00e5d, ogs\u00e5 f\u00e5r d\u00e6kket deres betaling af skolen. Ad 2. Forvaltningen har spurgt samtlige dagtilbud, som har oplyst f\u00f8lgende. I Lyngby-Taarb\u00e6k Kommune er der: 5 daginstitutioner, hvor for\u00e6ldrene via en for\u00e6ldreforening eller en for\u00e6ldrefond betaler til daginstitutionens koloni. 4 daginstitutioner, hvor for\u00e6ldrene betaler via for\u00e6ldreforeningen bl.a. til udflugter. 19 daginstitutioner, hvor for\u00e6ldrene arrangerer en frugtordning, der nogle steder b\u00e5de er en frugt og br\u00f8d ordning. I 2 af disse daginstitutioner opkr\u00e6ves ikke betaling, men for\u00e6ldrene k\u00f8ber skifte vis ind til alle b\u00f8rn en uge af gangen. De \u00f8vrige dagtilbud har for det meste ordninger, hvor for\u00e6ldrene hver dag tager et stykke frugt med til et f\u00e6lles frugtfad. I de 2 Rudolf Steiner b\u00f8rnehaver betaler for\u00e6ldrene til madordning, der d\u00e6kker alle mellemm\u00e5ltider og frokost (3-5 dage om ugen). 2 daginstitutioner har en for\u00e6ldreforening, der henholdsvis betaler til f\u00e6lles maddage for alle b\u00f8rnene i hele daginstitutionen eller m\u00e6lk. 2 daginstitutioner tilbyder sv\u00f8mmeundervisning for de kommende skoleb\u00f8rn, hvor for\u00e6ldrene til disse b\u00f8rn betaler for selve undervisningen. I 1 daginstitution har for\u00e6ldrefonden s\u00f8gt sponsorer, der bl.a. har bidraget med en teaterforestilling til institutionen Se en oversigt over, hvilke institutioner der har hvilke ordninger her Sp\u00f8rgsm\u00e5l stillet af Simon Pihl S\u00f8rensen (A), 01.09.2011 Der \u00f8nskes oplsyning om hvor mange penge, der er udbetalt til eksterne konsulenter i forbindelse med udviklingen af Vidensbystrategien. Fra start til 1. september. SVAR: Der har v\u00e6ret to forl\u00f8b i vidensby-strategiarbejdet, dels en foranalyse og dels udarbejdelse af strategien. Nedenfor er en samlet opg\u00f8relse over udgifter til eksterne konsulenter i den forbindelse. Udgifter til foranalyse Seminar i samarbejde med uddannelses-institutionerne (Talenternes By) v\/ 11 City Design 11.748 kr. Analyse af borgerne i LTK v\/ 11 City Design (2010) 38.000 kr. S\u00e6rk\u00f8rsel - de studerende i LTK v\/ 11 City Design (2010) 30.500 kr. Opl\u00e6g p\u00e5 USU-m\u00f8de om analysen af borgerne, inkl. studerende v\/ 11 City Design (2010) 4.118 kr. Feasibilitystudie af erhvervsstrukturen v\/ Iris Group (2010) 171.000 kr. I alt 225.366 kr. Udgifter til udarbejdelse af vidensbystrategi Bistand til udarbejdelse af vidensby-strategi v\/ Iris Group (2010) 103.500 kr. Bistand til udarbejdelse af vidensby-strategi v\/ Iris Group (2011) 100.000 kr. I alt 203.500 kr. Samlede udgifter 458.866 kr. Der er samlet brugt kr. 458.866 til vidensbystrategien. Af disse er st\u00f8rstedelen kr. 358.866 brugt i 2010 f\u00f8rst og fremmest som led i foranalysen og forberedelsen til selve strategiformuleringen. Udgifter til selve strategiformuleringen bel\u00f8ber sig til kr. 203.500. Sp\u00f8rgsm\u00e5l stillet af Simon Pihl S\u00f8rensen (A), 01.09.2011 Der \u00f8nskes - om muligt - oplysning om antallet af ans\u00f8gere ved de seneste 3 jobopslag i daginstitutioner. SVAR: B\u00f8rne- og Fritidsforvaltningen har spurgt samtlige dagtilbud om sp\u00f8rgsm\u00e5let. Overordnet viser foresp\u00f8rgslen: * Der er stor forskel p\u00e5 antallet af ans\u00f8gere i forhold til om det er medhj\u00e6lperstillinger eller p\u00e6dagogstillinger. * Flere daginstitutioner kan ikke huske antallet af ans\u00f8gere (ans\u00f8gninger journaliseres ikke, men destrueres) eller har ikke ansat indenfor de seneste \u00e5r (pga. besparelser er flere stillinger blevet besat internt ved omplacering) og har derfor ikke besvaret sp\u00f8rgsm\u00e5let. * Rigtig mange af daginstitutionerne rekrutterer blandt de ansatte tilkaldevikarer som de tilbyder l\u00f8bende vikararbejde, vikariater eller faste stillinger. Dette g\u00e6lder s\u00e6rligt for p\u00e6dagogmedhj\u00e6lpere. * Det har generelt det sidste 1 \u00e5r v\u00e6ret nemmere at f\u00e5 flere kvalificerede ans\u00f8gere til p\u00e6dagogstillinger. Nedenfor kan downloades en opg\u00f8relse over antallet af ans\u00f8gere ved hen holdvis p\u00e6dagog og medhj\u00e6lperstillinger i institutioner, der har ansat inden for de sidste 1-2 \u00e5r. Et kryds kan b\u00e5de betyde, at de ikke kan huske antallet af ans\u00f8gere, at de ikke har haft sl\u00e5et stillinger op i en \u00e5rr\u00e6kke, eller at de har rekrutteret p\u00e5 anden vis fx ved omplaceringer af medarbejdere indenfor kommunen. Download oversigt Sp\u00f8rgsm\u00e5l stillet af Simon Pihl S\u00f8rensen (A), 01.09.2011 Som tidligere besluttet \u00f8nskes en status for effektiveringerne, gerne inden Kommunalbestyrelsens seminar. SVAR: P\u00e5 kommunalbestyrelsens budgetseminar d. 7.-8. september blev der givet en grundigt orientering om, hvordan forvaltningen arbejder med effektiviseringer, og der blev givet en aktuel status for provenuet af effektiviseringerne. Til brug for pr\u00e6sentationen blev f\u00f8lgende plancher vedr. status for effektiviseringerne anvendt: Download plancher Sp\u00f8rgsm\u00e5l stillet af Simon Pihl S\u00f8rensen (A), 01.09.2011 Hvad er begrundelsen for, at der adminsitrativt er nedlagt en skolekonsulentfunktion i praktisk\/musiske fag. Der anmodes om en redeg\u00f8relse for de faglige og \u00f8konomiske bev\u00e6ggrunde herfor. SVAR: B\u00f8rne- og Ungdomsudvalget vedtog i 18.08.2009 en strategi for udvikling af det faglige niveau. Med denne vedtagelse var rammerne for dels skolernes og dels skoleafdelingens aktiviteter fastlagt. Strategien har fokus p\u00e5 de fag, de temaer og den organisering, der vil styrke den faglige udvikling og de omr\u00e5der, som betragtes som v\u00e6sentlige for elevernes faglige udbytte af undervisningen. P\u00e5 skolerne har arbejdet omkring strategien v\u00e6ret koncentreret om uddannelse af vejledere i de store fag, l\u00e6sevejledere og endnu flere linjefagsuddannede l\u00e6rere. Derudover har skolerne arbejdet med udviklingen af l\u00e6ringscentrene samt den ledelsesm\u00e6ssige koordinering og kommunikation med vejledere og l\u00e6rere. Sidel\u00f8bende har skoleafdelingen arbejdet med at underst\u00f8tte skolernes arbejde, forst\u00e5et p\u00e5 den m\u00e5de, at der i forhold til hvert af de st\u00f8rre fag er etableret tovholdere\/konsulenter, som udover specifikke kompetencer har v\u00e6ret form\u00e6nd for de netv\u00e6rk, der er etableret p\u00e5 diverse fag, IT, AKT m.v. Der er s\u00e5ledes i dag etableret 10 netv\u00e6rk, som rummer deltagelse fra samtlige skolers vejledere eller lignende. Hele systemet har til form\u00e5l at vidensdele og vidensudvikle folkeskolerne. Netv\u00e6rkene og tovholderne er knyttet til forvaltningens udviklingskonsulent, som st\u00e5r for koordinering m.v. I denne forbindelse er ogs\u00e5 det gamle PC blevet videreudviklet, s\u00e5ledes at det i dag (om nogle uger) tages i brug som et f\u00e6lles L\u00e6ringshus, hvori vi har centreret alt, hvad der ang\u00e5r kursusplanl\u00e6gning, kursusafvikling, arbejdspladser for tovholdere og konsulenter samt 3 l\u00e6ringsrum til brug for skolerne: Stop motion, L\u00e6ringstile og Lego education center. Hele systemet er koblet op p\u00e5 P\u00e6dagogisk Forum, hvor der ud fra de aktuelle temaer dr\u00f8ftes, udvikles og implementeres. P.t. er indsatsomr\u00e5derne undervisningsdifferentiering, faglig l\u00e6sning og it i fagene. Implementeringen af denne strategi og ikke mindst udm\u00f8ntningen heraf har n\u00f8dvendiggjort adskillige prioriteringer og tilpasninger i forhold til tidligere. Det har bl.a. vist sig, at vi har haft brug for en koordinator og udvikler, som kunne g\u00e5 ind i forhold til skolerne, i forhold til it-funktionen m.v. som p\u00e6dagogisk it-konsulent. Da skoleafdelingen arbejder indenfor det til enhver tid afsatte budget, har det v\u00e6ret n\u00f8dvendigt, at omdisponere indenfor den l\u00f8nsum, som vi har til r\u00e5dighed. Dette har medf\u00f8rt, en nedprioritering af det musisk\/kreative omr\u00e5de og AV-omr\u00e5det. Midlerne fra disse to deltidsansatte konsulenter er sammen med andre sparede\/omprioriterede ressourcer blevet anvendt til at ans\u00e6tte en p\u00e6dagogisk it-konsulent. En r\u00e6kke af opgaverne, der tidligere er l\u00f8st af den musisk\/kreative skolekonsulent og AV-konsulenten, er overg\u00e5et til andre medarbejdere eller k\u00f8bes p\u00e5 ad hoc basis. I forhold til kursustilbud p\u00e5 det praktisk\/musiske omr\u00e5de samarbejdes der med konsulenterne i Rudersdal og Gladsaxe kommuner. Sp\u00f8rgsm\u00e5l stillet af Simon Pihl S\u00f8rensen (A), 01.09.2011 I forbindelse med at R\u00e5dhuset, stik imod g\u00e6ldende praksis, er stillet til r\u00e5dighed for privat f\u00f8dselsdag, samt der er foretaget kommunal indrykning og betaling af annonce, jf. \u00f8konomiudvalgets konstatering heraf, \u00f8nskes en redeg\u00f8relse for forl\u00f8bet samt udgifterne, mandskab stillet til r\u00e5dighed samt i hvilket omfang andre kommunalbestyrelsesmedlemmer, der i l\u00f8bet af sommeren er fyldt rundt, har f\u00e5et tilbudt samme vilk\u00e5r. Alts\u00e5 om kommunalbestyrelsesmedlemmerne er behandlet lige. SVAR: Idet forvaltningen l\u00e6gger til grund, at foresp\u00f8rgeren referer til det arrangement (reception), som kommunalbestyrelsesmedlem Trine Nebel Schou gennemf\u00f8rte i r\u00e5dhuskantinen den 25. august 2011 kl. 15:30 - 18 i anledning af sin 40 \u00e5rs f\u00f8dselsdag, hvilket arrangement var adviseret i forbindelse med kommunens ordin\u00e6re annoncering i uge 33, kan oplyses, at lokalerne blev stillet til vederlagsfrit r\u00e5dighed efter anmodning fra Trine Nebel Schou i juni 2011 i tr\u00e5d med den almindelige lokaleudl\u00e5n til afholdelse af politiske m\u00f8der etc. Den foretagne annoncering af begivenheden indg\u00e5r som en mindre del af den samlet relativt store annonce fra kommunen, hvorfor det ikke i den forbindelse ligger oplysning om, hvad annonceringen ville have kostet s\u00e6rskilt. Fort\u00e6ring og drikkelse i forbindelse med arrangementet blev betalt af Trine Nebel Schou efter regning, herunder at r\u00e5dhuskantinens personale ydede en p\u00e5 forh\u00e5nd i begr\u00e6nset omfang ud fra arrangementets karakter bistand til rette anvendelse af lokalerne, ligesom der fra R\u00e5dhusets foyer blev foretaget henvisning og vejledning til arrangementets bes\u00f8gende. Endelig blev der umiddelbart forinden arrangementets afholdelse ydet begr\u00e6nset bistand med opslag herom i tilknytning til r\u00e5dhuskantinerne m.v. Herudover har kommunalbestyrelsesmedlem Dorete Dandanell p\u00e5 foresp\u00f8rgsel og ligeldes i tr\u00e5d med den almindelige adgang til at l\u00e5ne lokaler til afholdelse af politiske m\u00f8der etc. f\u00e5et adgang til den 21. september kl. 15-17 vederlagsfrit at benytte Loftet over Stalden p\u00e5 Sophienholm til at gennemf\u00f8re arrangement (reception) i anledning af sin 60 \u00e5rs f\u00f8dselsdag. Ud over, at Sophienholms personale s\u00f8rger for at stille n\u00e6vnte lokale til r\u00e5dighed, er det efter det oplyste den lokale restaurat\u00f8r, der i \u00f8vrigt er hyret til at frembringe fort\u00e6ring og drikkelse. Der er ikke indg\u00e5et kommunal annoncering af p\u00e5g\u00e6ldende arrangement, men som i foreg\u00e5ende tilf\u00e6lde vil forvaltningen i begr\u00e6nset omfang evt. bist\u00e5 med enkeltst\u00e5ende opslag e.l. internt i den kommunale forvaltning. Ud fra det forvaltningen foreliggende er der i l\u00f8bet af sommeren ikke registreret henvendelse fra andre kommunalbestyrelsesmedlemmer med \u00f8nske om vederlagsfri benyttelse af lokaler m.v. til tilsvarende form\u00e5l. Den af foresp\u00f8rgeren n\u00e6vnte dr\u00f8ftelse p\u00e5 \u00f8konomiudvalgets senest afholdte m\u00f8de afsluttede efter borgmesterens opfattelse den foresp\u00f8rgsel, han i juni 2011 havde rundsendt til gruppeform\u00e6ndene vedr. kommunalbestyrelsesmedlemmers\/udvalgsform\u00e6nds markering af runde f\u00f8dselsdage, idet der udover lokaleudl\u00e5n s\u00e5ledes ikke stilles andre s\u00e6rlige ydelser til r\u00e5dighed i f.m. kommunalbestyrelsesmedlemmers markering af runde f\u00f8dselsdage. Sp\u00f8rgsm\u00e5l stillet af Dorete Dandanell (F), 25.08.2011 Hvilke udgifter vil der v\u00e6re forbundet med at formidle oplysningerne fra rapporten M\u00f8lle\u00e5en som industriminde i en levende elektronisk form forst\u00e5et p\u00e5 den m\u00e5de, at borgerne, n\u00e5r de fysisk bev\u00e6ger sig p\u00e5 stierne langs M\u00f8lle\u00e5en kan downloade historier og viden om m\u00f8llerne som industriminder, naturen mv. langs \u00e5en? Dvs de f\u00e5r naturoplevelser, kultur og motion p\u00e5 en gang! Stadsarkivet og Biblioteket fik i forbindelse? med sundhedsdagen i for\u00e5ret f\u00f8rste erfaringer med denne formidlingsform, hvor borgerne via en applikation i en lille pjece kan hente informationer om en r\u00e6kke historiske bygninger i Kgs. Lyngby. Ideen er, at al den viden, der gemmer sig i M\u00f8lle\u00e5en som industriminde kan formidles i en tilsvarende nem og moderne formidlingsform, dog i en st\u00f8rre skala, hvor der f.eks. ogs\u00e5 ops\u00e6ttes er synlig information ude p\u00e5 stederne om at her kan du h\u00f8re om Nym\u00f8lle Til orientering kan oplyses, at firmaet Euman, som har udviklet Playingmondo spillene til mobiltelefoner, pt. er involveret i at lave en applikation til Lyngby, med byinformation. Efter det oplyste, sammen bl.a. ejeren af Jardex-k\u00e6den i Lyngby. Der er alts\u00e5 lignende initiativer i gang, som m\u00e5ske kan bruges som inspiration, herunder omkring \u00f8konomien i et projekt af denne art. SVAR: Der udf\u00f8res allerede en efter forholdene ganske omfattende formidling af M\u00f8lle\u00e5en som industriminde . Lyngby-Taarb\u00e6ks og Ruderdals kommuner har s\u00e5ledes etableret en hjemmeside ( web-sted ) om M\u00f8lle\u00e5en som industriminde ; faciliteten indg\u00e5r her i kommunen som del af Lyngby-Taarb\u00e6ks GIS kort. Der er flere muligheder for, at borgerne og andre interesserede bliver gjort opm\u00e6rksom p\u00e5 webstedet, og hvor man i \u00f8vrigt kan klikke sig ind helt ind p\u00e5 bygningsniveau i m\u00f8lleomr\u00e5derne og bl.a. f\u00e5 oplyst opf\u00f8relses\u00e5r og funktion samt f\u00e5 en bredere fort\u00e6lling om forskellige temaer.. S\u00e5ledes henvises der til webstedet www.industriminder.ltk.dk fra de ti tavler med informationsplancher, som st\u00e5r ved m\u00f8llestederne langs \u00e5en (der er to tavler i Brede). Om kort tid vil der tillige v\u00e6re s\u00e5kaldte 2Dstregkoder p\u00e5 tavlerne, hvormed ogs\u00e5 brugere af smartphones kan finde stedet gennem blot at scanne koden. Idet temaet M\u00f8lle\u00e5en som industriminde prim\u00e6rt er relevant at eksponere ved m\u00f8llestederne, er der allerede af den \u00e5rsag ikke opsat henvisninger andre steder i terr\u00e6net langs ved \u00e5en. Informationstavlerne er anbragt meget synlige og forekommer at v\u00e6re velbes\u00f8gte af mange af de, der f\u00e6rdes langs med \u00e5en. Den af Stadsarkivet udgivne tydeligvis popul\u00e6re - brochure Langs M\u00f8lle\u00e5en. Fra Lyngby til \u00d8resund er under genoptrykning i et nyt oplag, hvor der ligeledes henvises til www.industriminder.ltk.dk med 2Dstregkode. Hertil kommer, at en udgave i engelsk overs\u00e6ttelse er under udarbejdelse og forventelig udgives i l\u00f8bet af 2012. De 10 informationstavler henviser desuden til Stadsarkivets hjemmeside, hvor der ligger yderligere information om M\u00f8lle\u00e5en. Informationsmaterialet p\u00e5 Stadsarkivets hjemmeside udbygges i takt med, at st\u00f8rre illustrerede tekster til de enkelte m\u00f8llesteder udarbejdes. Hermed er det prioriteret formidlingsformer og -kanaler, som underst\u00f8tter, at driftsudgifter til formidlingen kan holdes p\u00e5 et relativt lavt niveau og dermed v\u00e6re muligt indenfor Stadsarkivets budgetramme. Med hensyn specifikt til formidling af information gennem adgang til s\u00e5kaldte lydfiler er det ud fra unders\u00f8gelser og erfaring andre steder forvaltningens konklusion, at b\u00e5de de forholdsvise h\u00f8je driftsomkostninger herved samt det forhold, at brugere i landskabet tilsyneladende synes at foretr\u00e6kke at l\u00e6se og v\u00e6lge informationerne frem for at indordne sig under en episk fremstilling, g\u00f8r, at s\u00e5danne l\u00f8sninger for tiden ikke er rette vej at g\u00e5. I tilknytning hertil bem\u00e6rkes i relation til s\u00e5kaldt spilbaseret formidling , hvor der i relation til f.eks. Frilandsmuseets bygninger p.t. er en funktion s\u00e5ledes, at publikum p\u00e5 museet ved indgangen kan betale for at f\u00e5 udleveret en mobiltelefon og derefter blive vejledt rundt p\u00e5 museet med og gennem sm\u00e5 spil og fort\u00e6llinger, at det er forvaltningens vurdering, at denne type formidling ikke forekommer egnet i relation til formidling af bylandskab, hvor en mere konkret tilgang til det, der ses i landskabet, synes at skulle im\u00f8dekommes. Hertil ville i givet fald selvsagt ogs\u00e5 komme et i forhold til Stadsarkivets budget ikke ubetydeligt \u00f8konomisk aspekt. Sp\u00f8rgsm\u00e5l stillet af Dorete Dandanell (F), 25.08.2011 Der er adskillige tomme erhverv\/industrilokaler i Lyngby-Taarb\u00e6k kommune. Hvilke muligheder er der for og hvilke udgifter vil der v\u00e6re forbundet med, at kommunen, f.eks i en 3-\u00e5rig fors\u00f8gsperiode lejer lokaler, som unge lokale bands kan benytte, evt. for en symbolsk leje, som \u00f8velokaler? Det kunne f.eks v\u00e6re i en del af Electrolux bygning p\u00e5 Lundtofteg\u00e5rdsvej eller andre steder. K\u00f8benhavns kommune har et s\u00e5dant tilbud til unge musikere, bl.a p\u00e5 Refshalevej, hvor de unge selv administerer lokalerne og bl.a. lukker sig ind gennem et elektronisk adgangssystem. SVAR: Kommunen r\u00e5der ikke selv over tomme kontor- eller industrilokaler i LTK. Andre, privatejede lokaler s\u00e5 som Elektrolux lokaler p\u00e5 Lundtofteg\u00e5rdsvej udbydes til leje af ejeren Nordea Pension til en m2 pris p\u00e5 1.200 kr. \u00e5rligt ekskl. driftsudgifter. Hele lejem\u00e5let udg\u00f8r 4000 m2. (det samme areal som musikv\u00e6rftet p\u00e5 Refshale\u00f8en r\u00e5der over) Vedr. Refshale\u00f8ens \u00f8velokaler: Foreningen Musikv\u00e6rftet og Rytmisk Musik Refshalen som begge har \u00f8velokaler i B Ws gamle bygninger, lejer sig ind hos ejeren af bygningerne: Ejendomsselsskabet Refshale\u00f8en. Foreningen Musikv\u00e6rftet har mere end 600 medlemmer. Foreningen er drevet af en bestyrelse og har tidligere modtaget et mindre tilskud - i form af aktivitetstilskud fra K\u00f8benhavns kommune. Driften og huslejen finansieres af medlemskontingenter og \u00f8velokaleleje. Foreningen er brugerdrevet. Der er 1 l\u00f8nnet medarbejder (daglig leder Morten Larsen). Foreningen har selv indg\u00e5et aftale med udlejer og indrettet lokalerne. Derudover st\u00e5r de enkelte musikere\/bands for at etablere et l\u00e5se-system (ruko) p\u00e5 deres \u00f8velokale. Hjemmeside: www.musikv\u00e6rftet.dk Rytmisk Musik Refshalen (RMK Refshalen) har ca 350 medlemmer RMK Refshalen driver 57 \u00f8velokaler for den rytmiske musik p\u00e5 Refshale\u00f8en i et kompleks ejet af Refshale\u00f8ens Ejendomsselskab (REDA). Til driften modtager foreningen 2,4 mio. kr. i tilskud fra K\u00f8benhavns Kommune. K\u00f8benhavns Kommune har ligeledes bekostet ombygning af lokaler: \u00d8velokalerne er indrettet i samr\u00e5d med akustikarkitekt og studiedesigner Jens Bak, og der er s\u00f8rget for d\u00e6mpning bl.a. ved at benytte specielle teglsten i stedet for for traditionelle gipsplader. Der ud over er der er f\u00e6lles opholdsarealer, k\u00f8kkenfaciliteter og bad\/toilet. RMK Refshalen \u00e5bnede p\u00e5 Refshale\u00f8en (den gamle B W-grund) i K\u00f8benhavn i oktober 2007 efter flere \u00e5rs forhandling med udlejeren og K\u00f8benhavns Kommune. RMK Refshalens budget er p\u00e5 ca. fire milioner kroner \u00e5rligt, og \u00f8konomien best\u00e5r fortrinsvis af kommunalt tilskud og medlemskontingenter\/\u00f8velokaleleje. Foreningen har 60 \u00f8velokaler p\u00e5 mellem 25 og 67 kvadratmeter - alle med alarm og elektronisk l\u00e5sesystem. Hjemmeside: www.refshalen.dk Prisen p\u00e5 at leje sig ind i \u00f8velokaler er n\u00e6sten identisk i de to foreninger. Priser p\u00e5 indretning: P\u00e5 foresp\u00f8rgsel p\u00e5 priser vedr. priser p\u00e5 indretning af \u00f8velokaler har Alfa Akustik aps. givet flg. tilbud: p\u00e5 14 stk. \u00f8velokaler i varierende st\u00f8rrelse inkl.Spartling og maling af v\u00e6gge. Noget af v\u00e6garealet skal bekl\u00e6des med akustikmateriale, for at undg\u00e5 st\u00e5ende b\u00f8lger mellem parallelle h\u00e5rde flader. Desuden ventilation med n\u00f8dvendig lydd\u00e6mpning. Prisen vil prisen vel v\u00e6re omkring kr. 200.000,-\/stk. + moms. Dvs. for 14 \u00f8velokaler: 2,800.000 kr + moms. \u00d8velokaler i Lyngby. Foreningen \u00f8velokaler i Lyngby st\u00e5r for den eneste foreningsbaserede udlejning af \u00f8velokaler i Lyngby. Foreningen r\u00e5der over tre \u00f8velokaler heraf 1 med lydstudie. \u00d8velokalerne ligger p\u00e5 Jernbanevej 16 2800 Kgs. Lyngby, i k\u00e6lderen i samme bygning som TEMPLET har til huse. Adspurgt, svarer formand Filip Lind og Booker Jesper Balle samstemmende, at man pt ikke kan efterkomme alle henvendelse vedr. leje af \u00f8velokaler. Et forsigtigt bud p\u00e5 yderligere behov ligger p\u00e5 yderligere 3 stk. \u00f8velokaler, som minimum. Pt udlejes \u00f8velokalerne til priser p\u00e5 220 kr\/mdl. pr person (alder ml. 18-25 \u00e5r) Dette giver hvert band adgang til 2 ugentlige \u00f8vetider, hvoraf 1 er i aftentimerne. Der findes endvidere forskellige \u00f8velokaler i Lyngby som udlejes p\u00e5 privat basis. Omfanget af dette kendes ikke. Foreningen er folkeoplysende og modtager tilskud iflg. Folkeoplysningsloven. Sp\u00f8rgsm\u00e5l stillet af Simon Pihl S\u00f8rensen (A), 06.06.2011 P\u00e5 den socialdemokratiske gruppes vegne skal jeg anmode om en oversigt over tilv\u00e6ksten i antallet af fuldtidstilinger p\u00e5 det administrative omr\u00e5de fra 09-10 (dvs p\u00e5 hvilke forvaltningsomr\u00e5der og i hvilke jobfunktioner er tilv\u00e6ksten sket). SVAR: L\u00e6s svaret fra forvaltningen i dette notat: Udvikling i personaleforbrug inden for administration (hovedkonto 6) fra 2008 2010 og den yderligere forventede udvikling til 2012 Sp\u00f8rgsm\u00e5l stillet af Curt K\u00f8bsted, (O) If\u00f8lge web-siden Den Offentlige sektor mister landets kommuner millioner af kroner, fordi forsikringsselskaberne ikke informerer om, at de kan f\u00e5 d\u00e6kket deres udgifter til sygedagpenge. If\u00f8lge opg\u00f8relse fra KL er der kommuner i vort n\u00e6romr\u00e5de, der stort set ikke har f\u00e5et udbetalt nogen erstatning i hele 2009. Jeg har l\u00e6st om kommuner, der har gjort en stor indsat p\u00e5 dette omr\u00e5de og modtaget store bel\u00f8b fra forsikringsselskaberne. Sp\u00f8rgsm\u00e5l: Har den Sociale forvaltning modtaget forsikringsd\u00e6kning for udbetalte sygedagpenge i alle de tilf\u00e6lde hvor det har v\u00e6ret muligt i 2009 - 2010? Hvis det er tilf\u00e6ldet, hvor store bel\u00f8b drejer det sig om ? Hvis vi h\u00f8rer under de kommuner der ikke har udnyttet denne mulighed for at f\u00e5 d\u00e6kning for sygedagpengene, vil jeg gerne have svar p\u00e5 hvorfor ? Samt have svar p\u00e5, hvad man i forvaltningen vil s\u00e6tte i v\u00e6rk for at rette op p\u00e5 dette forhold b\u00e5de fremadrettet, men ogs\u00e5 bagudrettet med hensyn til, hvor langt vi kan g\u00e5 tilbage for at f\u00e5 d\u00e6kket udgifterne. SVAR: Regresindt\u00e6gter p\u00e5 sygedagpengesager Status i Lyngby-Taarb\u00e6k kommune: Social- og sundhedsforvaltningen har ansat en jurist p\u00e5 20 timer ugentligt til at varetage opgaven. Vedkommende er tilknyttet dagpengeteamet i Socialcenteret. If\u00f8lge regnskabstallene er der f\u00f8lgende bruttoindt\u00e6gter p\u00e5 omr\u00e5det siden 2008: 2008: 965.000 kr. 2009: 1.765.000 kr. 2010: 1.740.000 kr. 2011: 357.000 kr. den 3. marts 2011 For 2010 s vedkommende svarer det i Lyngby-Taarb\u00e6k kommune til 33 kr. per indbygger. Indt\u00e6gter og indsatsen er \u00f8get som led i effektiviseringsprojektet. Der er tale om bruttoindt\u00e6gter, hvoraf kommunen beholder 50% og staten 50%. I Lyngby-Taarb\u00e6k kommune er der udarbejdet en arbejdsgang mellem dagpengeopf\u00f8lgningen og dagpengeudbetalingen, der bevirker, at den p\u00e5g\u00e6ldende jurist f\u00e5r sagen overdraget tidligt i et dagpengeforl\u00f8b. Det betyder, at forsikringsselskabet oftest vil vide, at kommunen har opdaget sagen , inden der sker en indberetning fra forsikringsselskabet til kommunen omkring mulig regres. Arbejdsgangen er i \u00f8vrigt netop blevet strammet op i februar m\u00e5ned 2011, hvilket betyder, at der lige for tiden er en lille stigning i antallet af sager med mulighed for at indhente regres. Det er s\u00e5ledes ikke forvaltningens opfattelse, at der pt. er muligheder for at indhente v\u00e6sentligt yderligere regresindt\u00e6gter. Det vurderes endvidere at v\u00e6re en fordel at have kompetencen in-house , idet det giver en tidligere og mere sammenh\u00e6ngende indsats. Som det fremg\u00e5r af opstillingen ovenfor, har der v\u00e6ret tale om stigende indt\u00e6gter siden 2008. Det er forvaltningens oplevelse, at det kr\u00e6ver gode kompetencer og en vis portion vedholdenhed af vores jurist, at f\u00e5 pengene i hus. Der kommer regresindt\u00e6gter ind i ca. halvdelen af de sager, forvaltningens jurist finder frem.\n"}